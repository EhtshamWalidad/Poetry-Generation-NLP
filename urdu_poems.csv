Poet,Poem
حسرتؔ موہانی,"['  متھرا  کہ  نگر  ہے  عاشقی  کا  دم  بھرتی  ہے  آرزو  اسی  کا  ہر  ذرۂ  سر  زمین  گوکل  دارا  ہے  جمال  دلبری  کا  برسانا  و  نند  گاؤں  میں  بھی  دیکھ  آئے  ہیں  جلوہ  ہم  کسی  کا  پیغام  حیات  جاوداں  تھا  ہر  نغمۂ  کرشن  بانسری  کا  وہ  نور  سیاہ  یا  کہ  حسرت  سر  چشمہ  فروغ  آگہی  کا ', '  آپ  نے  قدر  کچھ  نہ  کی  دل  کی  اڑ  گئی  مفت  میں  ہنسی  دل  کی  خو  ہے  از  بس  کہ  عاشقی  دل  کی  غم  سے  وابستہ  ہے  خوشی  دل  کی  یاد  ہر  حال  میں  رہے  وہ  مجھے  الغرض  بات  رہ  گئی  دل  کی  مل  چکی  ہم  کو  ان  سے  داد  وفا  جو  نہیں  جانتے  لگی  دل  کی  چین  سے  محو  خواب  ناز  میں  وہ  بیکلی  ہم  نے  دیکھ  لی  دل  کی  ہمہ  تن  صرف  ہوشیارئ  عشق  کچھ  عجب  شے  ہے  بے  خودی  دل  کی  ان  سے  کچھ  تو  ملا  وہ  غم  ہی  سہی  آبرو  کچھ  تو  رہ  گئی  دل  کی  مر  مٹے  ہم  نہ  ہو  سکی  پوری  آرزو  تم  سے  ایک  بھی  دل  کی  وہ  جو  بگڑے  رقیب  سے  حسرتؔ  اور  بھی  بات  بن  گئی  دل  کی ', '  وہ  چپ  ہو  گئے  مجھ  سے  کیا  کہتے  کہتے  کہ  دل  رہ  گیا  مدعا  کہتے  کہتے  مرا  عشق  بھی  خود  غرض  ہو  چلا  ہے  ترے  حسن  کو  بے  وفا  کہتے  کہتے  شب  غم  کس  آرام  سے  سو  گئے  ہیں  فسانہ  تری  یاد  کا  کہتے  کہتے  یہ  کیا  پڑ  گئی  خوئے  دشنام  تم  کو  مجھے  ناسزا  برملا  کہتے  کہتے  خبر  ان  کو  اب  تک  نہیں  مر  مٹے  ہم  دل  زار  کا  ماجرا  کہتے  کہتے  عجب  کیا  جو  ہے  بدگماں  سب  سے  واعظ  برا  سنتے  سنتے  برا  کہتے  کہتے  وہ  آئے  مگر  آئے  کس  وقت  حسرتؔ  کہ  ہم  چل  بسے  مرحبا  کہتے  کہتے ', '  روشن  جمال  یار  سے  ہے  انجمن  تمام  دہکا  ہوا  ہے  آتش  گل  سے  چمن  تمام  حیرت  غرور  حسن  سے  شوخی  سے  اضطراب  دل  نے  بھی  تیرے  سیکھ  لیے  ہیں  چلن  تمام  اللہ  ری  جسم  یار  کی  خوبی  کہ  خودبخود  رنگینیوں  میں  ڈوب  گیا  پیرہن  تمام  دل  خون  ہو  چکا  ہے  جگر  ہو  چکا  ہے  خاک  باقی  ہوں  میں  مجھے  بھی  کر  اے  تیغ  زن  تمام  دیکھو  تو  چشم  یار  کی  جادو  نگاہیاں  بے  ہوش  اک  نظر  میں  ہوئی  انجمن  تمام  ہے  ناز  حسن  سے  جو  فروزاں  جبین  یار  لبریز  آب  نور  ہے  چاہ  ذقن  تمام  نشو  و  نمائے  سبزہ  و  گل  سے  بہار  میں  شادابیوں  نے  گھیر  لیا  ہے  چمن  تمام  اس  نازنیں  نے  جب  سے  کیا  ہے  وہاں  قیام  گلزار  بن  گئی  ہے  زمین  دکن  تمام  اچھا  ہے  اہل  جور  کیے  جائیں  سختیاں  پھیلے  گی  یوں  ہی  شورش  حب  وطن  تمام  سمجھے  ہیں  اہل  شرق  کو  شاید  قریب  مرگ  مغرب  کے  یوں  ہیں  جمع  یہ  زاغ  و  زغن  تمام  شیرینئ  نسیم  ہے  سوز  و  گداز  میرؔ  حسرتؔ  ترے  سخن  پہ  ہے  لطف  سخن  تمام ', '  بھلاتا  لاکھ  ہوں  لیکن  برابر  یاد  آتے  ہیں  الٰہی  ترک  الفت  پر  وہ  کیونکر  یاد  آتے  ہیں  نہ  چھیڑ  اے  ہم  نشیں  کیفیت  صہبا  کے  افسانے  شراب  بے  خودی  کے  مجھ  کو  ساغر  یاد  آتے  ہیں  رہا  کرتے  ہیں  قید  ہوش  میں  اے  وائے  ناکامی  وہ  دشت  خود  فراموشی  کے  چکر  یاد  آتے  ہیں  نہیں  آتی  تو  یاد  ان  کی  مہینوں  تک  نہیں  آتی  مگر  جب  یاد  آتے  ہیں  تو  اکثر  یاد  آتے  ہیں  حقیقت  کھل  گئی  حسرتؔ  ترے  ترک  محبت  کی  تجھے  تو  اب  وہ  پہلے  سے  بھی  بڑھ  کر  یاد  آتے  ہیں ', '  چپکے  چپکے  رات  دن  آنسو  بہانا  یاد  ہے  ہم  کو  اب  تک  عاشقی  کا  وہ  زمانا  یاد  ہے  باہزاراں  اضطراب  و  صدہزاراں  اشتیاق  تجھ  سے  وہ  پہلے  پہل  دل  کا  لگانا  یاد  ہے  بار  بار  اٹھنا  اسی  جانب  نگاہ  شوق  کا  اور  ترا  غرفے  سے  وہ  آنکھیں  لڑانا  یاد  ہے  تجھ  سے  کچھ  ملتے  ہی  وہ  بے  باک  ہو  جانا  مرا  اور  ترا  دانتوں  میں  وہ  انگلی  دبانا  یاد  ہے  کھینچ  لینا  وہ  مرا  پردے  کا  کونا  دفعتاً  اور  دوپٹے  سے  ترا  وہ  منہ  چھپانا  یاد  ہے  جان  کر  سوتا  تجھے  وہ  قصد  پا  بوسی  مرا  اور  ترا  ٹھکرا  کے  سر  وہ  مسکرانا  یاد  ہے  تجھ  کو  جب  تنہا  کبھی  پانا  تو  از  راہ  لحاظ  حال  دل  باتوں  ہی  باتوں  میں  جتانا  یاد  ہے  جب  سوا  میرے  تمہارا  کوئی  دیوانہ  نہ  تھا  سچ  کہو  کچھ  تم  کو  بھی  وہ  کارخانا  یاد  ہے  غیر  کی  نظروں  سے  بچ  کر  سب  کی  مرضی  کے  خلاف  وہ  ترا  چوری  چھپے  راتوں  کو  آنا  یاد  ہے  آ  گیا  گر  وصل  کی  شب  بھی  کہیں  ذکر  فراق  وہ  ترا  رو  رو  کے  مجھ  کو  بھی  رلانا  یاد  ہے  دوپہر  کی  دھوپ  میں  میرے  بلانے  کے  لیے  وہ  ترا  کوٹھے  پہ  ننگے  پاؤں  آنا  یاد  ہے  آج  تک  نظروں  میں  ہے  وہ  صحبت  راز  و  نیاز  اپنا  جانا  یاد  ہے  تیرا  بلانا  یاد  ہے  میٹھی  میٹھی  چھیڑ  کر  باتیں  نرالی  پیار  کی  ذکر  دشمن  کا  وہ  باتوں  میں  اڑانا  یاد  ہے  دیکھنا  مجھ  کو  جو  برگشتہ  تو  سو  سو  ناز  سے  جب  منا  لینا  تو  پھر  خود  روٹھ  جانا  یاد  ہے  چوری  چوری  ہم  سے  تم  آ  کر  ملے  تھے  جس  جگہ  مدتیں  گزریں  پر  اب  تک  وہ  ٹھکانا  یاد  ہے  شوق  میں  مہندی  کے  وہ  بے  دست  و  پا  ہونا  ترا  اور  مرا  وہ  چھیڑنا  وہ  گدگدانا  یاد  ہے  باوجود  ادعائے  اتقا  حسرتؔ  مجھے  آج  تک  عہد  ہوس  کا  وہ  فسانا  یاد  ہے ']"
احمد فراز,"['  مجھ  سے  پہلے  تجھے  جس  شخص  نے  چاہا  اس  نے  شاید  اب  بھی  ترا  غم  دل  سے  لگا  رکھا  ہو  ایک  بے  نام  سی  امید  پہ  اب  بھی  شاید  اپنے  خوابوں  کے  جزیروں  کو  سجا  رکھا  ہو  میں  نے  مانا  کہ  وہ  بیگانۂ  پیمان  وفا  کھو  چکا  ہے  جو  کسی  اور  کی  رعنائی  میں  شاید  اب  لوٹ  کے  آئے  نہ  تری  محفل  میں  اور  کوئی  دکھ  نہ  رلائے  تجھے  تنہائی  میں  میں  نے  مانا  کہ  شب  و  روز  کے  ہنگاموں  میں  وقت  ہر  غم  کو  بھلا  دیتا  ہے  رفتہ  رفتہ  چاہے  امید  کی  شمعیں  ہوں  کہ  یادوں  کے  چراغ  مستقل  بعد  بجھا  دیتا  ہے  رفتہ  رفتہ  پھر  بھی  ماضی  کا  خیال  آتا  ہے  گاہے  گاہے  مدتیں  درد  کی  لو  کم  تو  نہیں  کر  سکتیں  زخم  بھر  جائیں  مگر  داغ  تو  رہ  جاتا  ہے  دوریوں  سے  کبھی  یادیں  تو  نہیں  مر  سکتیں  یہ  بھی  ممکن  ہے  کہ  اک  دن  وہ  پشیماں  ہو  کر  تیرے  پاس  آئے  زمانے  سے  کنارا  کر  لے  تو  کہ  معصوم  بھی  ہے  زود  فراموش  بھی  ہے  اس  کی  پیماں  شکنی  کو  بھی  گوارا  کر  لے  اور  میں  جس  نے  تجھے  اپنا  مسیحا  سمجھا  ایک  زخم  اور  بھی  پہلے  کی  طرح  سہ  جاؤں  جس  پہ  پہلے  بھی  کئی  عہد  وفا  ٹوٹے  ہیں  اسی  دوراہے  پہ  چپ  چاپ  کھڑا  رہ  جاؤں ', '  مرے  غنیم  نے  مجھ  کو  پیام  بھیجا  ہے  کہ  حلقہ  زن  ہیں  مرے  گرد  لشکری  اس  کے  فصیل  شہر  کے  ہر  برج  ہر  منارے  پر  کماں  بہ  دست  ستادہ  ہیں  عسکری  اس  کے  وہ  برق  لہر  بجھا  دی  گئی  ہے  جس  کی  تپش  وجود  خاک  میں  آتش  فشاں  جگاتی  تھی  بچھا  دیا  گیا  بارود  اس  کے  پانی  میں  وہ  جوئے  آب  جو  میری  گلی  کو  آتی  تھی  سبھی  دریدہ  دہن  اب  بدن  دریدہ  ہوئے  سپرد  دار  و  رسن  سارے  سر  کشیدہ  ہوئے  تمام  صوفی  و  سالک  سبھی  شیوخ  و  امام  امید  لطف  پہ  ایوان  کج  کلاہ  میں  ہیں  معززین  عدالت  بھی  حلف  اٹھانے  کو  مثال  سائل  مبرم  نشستہ  راہ  میں  ہیں  تم  اہل  حرف  کہ  پندار  کے  ثناگر  تھے  وہ  آسمان  ہنر  کے  نجوم  سامنے  ہیں  بس  اک  مصاحب  دربار  کے  اشارے  پر  گداگران  سخن  کے  ہجوم  سامنے  ہیں  قلندران  وفا  کی  اساس  تو  دیکھو  تمہارے  ساتھ  ہے  کون  آس  پاس  تو  دیکھو  سو  شرط  یہ  ہے  جو  جاں  کی  امان  چاہتے  ہو  تو  اپنے  لوح  و  قلم  قتل  گاہ  میں  رکھ  دو  وگرنہ  اب  کے  نشانہ  کمان  داروں  کا  بس  ایک  تم  ہو  سو  غیرت  کو  راہ  میں  رکھ  دو  یہ  شرط  نامہ  جو  دیکھا  تو  ایلچی  سے  کہا  اسے  خبر  نہیں  تاریخ  کیا  سکھاتی  ہے  کہ  رات  جب  کسی  خورشید  کو  شہید  کرے  تو  صبح  اک  نیا  سورج  تراش  لاتی  ہے  سو  یہ  جواب  ہے  میرا  مرے  عدو  کے  لیے  کہ  مجھ  کو  حرص  کرم  ہے  نہ  خوف  خمیازہ  اسے  ہے  سطوت  شمشیر  پر  گھمنڈ  بہت  اسے  شکوہ  قلم  کا  نہیں  ہے  اندازہ  مرا  قلم  نہیں  کردار  اس  محافظ  کا  جو  اپنے  شہر  کو  محصور  کر  کے  ناز  کرے  مرا  قلم  نہیں  کاسہ  کسی  سبک  سر  کا  جو  غاصبوں  کو  قصیدوں  سے  سرفراز  کرے  مرا  قلم  نہیں  اوزار  اس  نقب  زن  کا  جو  اپنے  گھر  کی  ہی  چھت  میں  شگاف  ڈالتا  ہے  مرا  قلم  نہیں  اس  دزد  نیم  شب  کا  رفیق  جو  بے  چراغ  گھروں  پر  کمند  اچھالتا  ہے  مرا  قلم  نہیں  تسبیح  اس  مبلغ  کی  جو  بندگی  کا  بھی  ہر  دم  حساب  رکھتا  ہے  مرا  قلم  نہیں  میزان  ایسے  عادل  کی  جو  اپنے  چہرے  پہ  دہرا  نقاب  رکھتا  ہے  مرا  قلم  تو  امانت  ہے  میرے  لوگوں  کی  مرا  قلم  تو  عدالت  مرے  ضمیر  کی  ہے  اسی  لیے  تو  جو  لکھا  تپاک  جاں  سے  لکھا  جبھی  تو  لوچ  کماں  کا  زبان  تیر  کی  ہے  میں  کٹ  گروں  کہ  سلامت  رہوں  یقیں  ہے  مجھے  کہ  یہ  حصار  ستم  کوئی  تو  گرائے  گا  تمام  عمر  کی  ایذا  نصیبیوں  کی  قسم  مرے  قلم  کا  سفر  رائیگاں  نہ  جائے  گا  سرشت  عشق  نے  افتادگی  نہیں  پائی  تو  قد  سرو  نہ  بینی  و  سایہ  پیمائی ', '  بھلے  دنوں  کی  بات  ہے  بھلی  سی  ایک  شکل  تھی  نہ  یہ  کہ  حسن  تام  ہو  نہ  دیکھنے  میں  عام  سی  نہ  یہ  کہ  وہ  چلے  تو  کہکشاں  سی  رہ  گزر  لگے  مگر  وہ  ساتھ  ہو  تو  پھر  بھلا  بھلا  سفر  لگے  کوئی  بھی  رت  ہو  اس  کی  چھب  فضا  کا  رنگ  روپ  تھی  وہ  گرمیوں  کی  چھاؤں  تھی  وہ  سردیوں  کی  دھوپ  تھی  نہ  مدتوں  جدا  رہے  نہ  ساتھ  صبح  و  شام  ہو  نہ  رشتۂ  وفا  پہ  ضد  نہ  یہ  کہ  اذن  عام  ہو  نہ  ایسی  خوش  لباسیاں  کہ  سادگی  گلہ  کرے  نہ  اتنی  بے  تکلفی  کہ  آئنہ  حیا  کرے  نہ  اختلاط  میں  وہ  رم  کہ  بد  مزہ  ہوں  خواہشیں  نہ  اس  قدر  سپردگی  کہ  زچ  کریں  نوازشیں  نہ  عاشقی  جنون  کی  کہ  زندگی  عذاب  ہو  نہ  اس  قدر  کٹھور  پن  کہ  دوستی  خراب  ہو  کبھی  تو  بات  بھی  خفی  کبھی  سکوت  بھی  سخن  کبھی  تو  کشت  زعفراں  کبھی  اداسیوں  کا  بن  سنا  ہے  ایک  عمر  ہے  معاملات  دل  کی  بھی  وصال  جاں  فزا  تو  کیا  فراق  جاں  گسل  کی  بھی  سو  ایک  روز  کیا  ہوا  وفا  پہ  بحث  چھڑ  گئی  میں  عشق  کو  امر  کہوں  وہ  میری  ضد  سے  چڑ  گئی  میں  عشق  کا  اسیر  تھا  وہ  عشق  کو  قفس  کہے  کہ  عمر  بھر  کے  ساتھ  کو  وہ  بد  تر  از  ہوس  کہے  شجر  حجر  نہیں  کہ  ہم  ہمیشہ  پا  بہ  گل  رہیں  نہ  ڈھور  ہیں  کہ  رسیاں  گلے  میں  مستقل  رہیں  محبتوں  کی  وسعتیں  ہمارے  دست  و  پا  میں  ہیں  بس  ایک  در  سے  نسبتیں  سگان  با  وفا  میں  ہیں  میں  کوئی  پینٹنگ  نہیں  کہ  اک  فریم  میں  رہوں  وہی  جو  من  کا  میت  ہو  اسی  کے  پریم  میں  رہوں  تمہاری  سوچ  جو  بھی  ہو  میں  اس  مزاج  کی  نہیں  مجھے  وفا  سے  بیر  ہے  یہ  بات  آج  کی  نہیں  نہ  اس  کو  مجھ  پہ  مان  تھا  نہ  مجھ  کو  اس  پہ  زعم  ہی  جو  عہد  ہی  کوئی  نہ  ہو  تو  کیا  غم  شکستگی  سو  اپنا  اپنا  راستہ  ہنسی  خوشی  بدل  دیا  وہ  اپنی  راہ  چل  پڑی  میں  اپنی  راہ  چل  دیا  بھلی  سی  ایک  شکل  تھی  بھلی  سی  اس  کی  دوستی  اب  اس  کی  یاد  رات  دن  نہیں،  مگر  کبھی  کبھی ', '  اب  کے  ہم  بچھڑے  تو  شاید  کبھی  خوابوں  میں  ملیں  جس  طرح  سوکھے  ہوئے  پھول  کتابوں  میں  ملیں  ڈھونڈ  اجڑے  ہوئے  لوگوں  میں  وفا  کے  موتی  یہ  خزانے  تجھے  ممکن  ہے  خرابوں  میں  ملیں  غم  دنیا  بھی  غم  یار  میں  شامل  کر  لو  نشہ  بڑھتا  ہے  شرابیں  جو  شرابوں  میں  ملیں  تو  خدا  ہے  نہ  مرا  عشق  فرشتوں  جیسا  دونوں  انساں  ہیں  تو  کیوں  اتنے  حجابوں  میں  ملیں  آج  ہم  دار  پہ  کھینچے  گئے  جن  باتوں  پر  کیا  عجب  کل  وہ  زمانے  کو  نصابوں  میں  ملیں  اب  نہ  وہ  میں  نہ  وہ  تو  ہے  نہ  وہ  ماضی  ہے  فرازؔ  جیسے  دو  شخص  تمنا  کے  سرابوں  میں  ملیں ', '  اس  نے  کہا  سن  عہد  نبھانے  کی  خاطر  مت  آنا  عہد  نبھانے  والے  اکثر  مجبوری  یا  مہجوری  کی  تھکن  سے  لوٹا  کرتے  ہیں  تم  جاؤ  اور  دریا  دریا  پیاس  بجھاؤ  جن  آنکھوں  میں  ڈوبو  جس  دل  میں  اترو  میری  طلب  آواز  نہ  دے  گی  لیکن  جب  میری  چاہت  اور  مری  خواہش  کی  لو  اتنی  تیز  اور  اتنی  اونچی  ہو  جائے  جب  دل  رو  دے  تب  لوٹ  آنا ', '  اس  سے  پہلے  کہ  بے  وفا  ہو  جائیں  کیوں  نہ  اے  دوست  ہم  جدا  ہو  جائیں  تو  بھی  ہیرے  سے  بن  گیا  پتھر  ہم  بھی  کل  جانے  کیا  سے  کیا  ہو  جائیں  تو  کہ  یکتا  تھا  بے  شمار  ہوا  ہم  بھی  ٹوٹیں  تو  جا  بجا  ہو  جائیں  ہم  بھی  مجبوریوں  کا  عذر  کریں  پھر  کہیں  اور  مبتلا  ہو  جائیں  ہم  اگر  منزلیں  نہ  بن  پائے  منزلوں  تک  کا  راستا  ہو  جائیں  دیر  سے  سوچ  میں  ہیں  پروانے  راکھ  ہو  جائیں  یا  ہوا  ہو  جائیں  عشق  بھی  کھیل  ہے  نصیبوں  کا  خاک  ہو  جائیں  کیمیا  ہو  جائیں  اب  کے  گر  تو  ملے  تو  ہم  تجھ  سے  ایسے  لپٹیں  تری  قبا  ہو  جائیں  بندگی  ہم  نے  چھوڑ  دی  ہے  فرازؔ  کیا  کریں  لوگ  جب  خدا  ہو  جائیں ', '  زندگی  سے  یہی  گلہ  ہے  مجھے  تو  بہت  دیر  سے  ملا  ہے  مجھے  تو  محبت  سے  کوئی  چال  تو  چل  ہار  جانے  کا  حوصلہ  ہے  مجھے  دل  دھڑکتا  نہیں  ٹپکتا  ہے  کل  جو  خواہش  تھی  آبلہ  ہے  مجھے  ہم  سفر  چاہیئے  ہجوم  نہیں  اک  مسافر  بھی  قافلہ  ہے  مجھے  کوہ  کن  ہو  کہ  قیس  ہو  کہ  فرازؔ  سب  میں  اک  شخص  ہی  ملا  ہے  مجھے ', '  رنجش  ہی  سہی  دل  ہی  دکھانے  کے  لیے  آ  آ  پھر  سے  مجھے  چھوڑ  کے  جانے  کے  لیے  آ  کچھ  تو  مرے  پندار  محبت  کا  بھرم  رکھ  تو  بھی  تو  کبھی  مجھ  کو  منانے  کے  لیے  آ  پہلے  سے  مراسم  نہ  سہی  پھر  بھی  کبھی  تو  رسم  و  رہ  دنیا  ہی  نبھانے  کے  لیے  آ  کس  کس  کو  بتائیں  گے  جدائی  کا  سبب  ہم  تو  مجھ  سے  خفا  ہے  تو  زمانے  کے  لیے  آ  اک  عمر  سے  ہوں  لذت  گریہ  سے  بھی  محروم  اے  راحت  جاں  مجھ  کو  رلانے  کے  لیے  آ  اب  تک  دل  خوش  فہم  کو  تجھ  سے  ہیں  امیدیں  یہ  آخری  شمعیں  بھی  بجھانے  کے  لیے  آ  یوں  بھی  ترا  احسان  ہے  آنے  کے  لیے  آ  اے  دوست  کسی  روز  نہ  جانے  کے  لیے  آ                                     ', '  سنا  ہے  لوگ  اسے  آنکھ  بھر  کے  دیکھتے  ہیں  سو  اس  کے  شہر  میں  کچھ  دن  ٹھہر  کے  دیکھتے  ہیں  سنا  ہے  ربط  ہے  اس  کو  خراب  حالوں  سے  سو  اپنے  آپ  کو  برباد  کر  کے  دیکھتے  ہیں  سنا  ہے  درد  کی  گاہک  ہے  چشم  ناز  اس  کی  سو  ہم  بھی  اس  کی  گلی  سے  گزر  کے  دیکھتے  ہیں  سنا  ہے  اس  کو  بھی  ہے  شعر  و  شاعری  سے  شغف  سو  ہم  بھی  معجزے  اپنے  ہنر  کے  دیکھتے  ہیں  سنا  ہے  بولے  تو  باتوں  سے  پھول  جھڑتے  ہیں  یہ  بات  ہے  تو  چلو  بات  کر  کے  دیکھتے  ہیں  سنا  ہے  رات  اسے  چاند  تکتا  رہتا  ہے  ستارے  بام  فلک  سے  اتر  کے  دیکھتے  ہیں  سنا  ہے  دن  کو  اسے  تتلیاں  ستاتی  ہیں  سنا  ہے  رات  کو  جگنو  ٹھہر  کے  دیکھتے  ہیں  سنا  ہے  حشر  ہیں  اس  کی  غزال  سی  آنکھیں  سنا  ہے  اس  کو  ہرن  دشت  بھر  کے  دیکھتے  ہیں  سنا  ہے  رات  سے  بڑھ  کر  ہیں  کاکلیں  اس  کی  سنا  ہے  شام  کو  سائے  گزر  کے  دیکھتے  ہیں  سنا  ہے  اس  کی  سیہ  چشمگی  قیامت  ہے  سو  اس  کو  سرمہ  فروش  آہ  بھر  کے  دیکھتے  ہیں  سنا  ہے  اس  کے  لبوں  سے  گلاب  جلتے  ہیں  سو  ہم  بہار  پہ  الزام  دھر  کے  دیکھتے  ہیں  سنا  ہے  آئنہ  تمثال  ہے  جبیں  اس  کی  جو  سادہ  دل  ہیں  اسے  بن  سنور  کے  دیکھتے  ہیں  سنا  ہے  جب  سے  حمائل  ہیں  اس  کی  گردن  میں  مزاج  اور  ہی  لعل  و  گہر  کے  دیکھتے  ہیں  سنا  ہے  چشم  تصور  سے  دشت  امکاں  میں  پلنگ  زاویے  اس  کی  کمر  کے  دیکھتے  ہیں  سنا  ہے  اس  کے  بدن  کی  تراش  ایسی  ہے  کہ  پھول  اپنی  قبائیں  کتر  کے  دیکھتے  ہیں  وہ  سرو  قد  ہے  مگر  بے  گل  مراد  نہیں  کہ  اس  شجر  پہ  شگوفے  ثمر  کے  دیکھتے  ہیں  بس  اک  نگاہ  سے  لٹتا  ہے  قافلہ  دل  کا  سو  رہروان  تمنا  بھی  ڈر  کے  دیکھتے  ہیں  سنا  ہے  اس  کے  شبستاں  سے  متصل  ہے  بہشت  مکیں  ادھر  کے  بھی  جلوے  ادھر  کے  دیکھتے  ہیں  رکے  تو  گردشیں  اس  کا  طواف  کرتی  ہیں  چلے  تو  اس  کو  زمانے  ٹھہر  کے  دیکھتے  ہیں  کسے  نصیب  کہ  بے  پیرہن  اسے  دیکھے  کبھی  کبھی  در  و  دیوار  گھر  کے  دیکھتے  ہیں  کہانیاں  ہی  سہی  سب  مبالغے  ہی  سہی  اگر  وہ  خواب  ہے  تعبیر  کر  کے  دیکھتے  ہیں  اب  اس  کے  شہر  میں  ٹھہریں  کہ  کوچ  کر  جائیں  فرازؔ  آؤ  ستارے  سفر  کے  دیکھتے  ہیں ']"
سلیم کوثر,"['  اسے  کہنا  کبھی  ملنے  چلا  آئے  ہمارے  پاؤں  میں  جو  راستہ  تھا  راستے  میں  پیڑ  تھے  پیڑوں  پہ  جتنی  طائروں  کی  ٹولیاں  ہم  سے  ملا  کرتی  تھیں  اب  وہ  اڑتے  اڑتے  تھک  گئی  ہیں  وہ  گھنی  شاخیں  جو  ہم  پر  سایا  کرتی  تھیں  وہ  سب  مرجھا  گئی  ہیں  تم  اسے  کہنا  کبھی  ملنے  چلا  آئے  لبوں  پر  لفظ  ہیں  لفظوں  میں  کوئی  داستاں  قصہ  کہانی  جو  اسے  اکثر  سناتے  تھے  کسے  جا  کر  سنائیں  گے  بتائیں  گے  کہ  ہم  محراب  ابرو  میں  ستارے  ٹانکنے  والے  در  لب  بوسۂ  اظہار  کی  دستک  سے  اکثر  کھولنے  والے  کبھی  بکھری  ہوئی  زلفوں  میں  ہم  مہتاب  کے  گجرے  بنا  کر  باندھنے  والے  چراغ  اور  آئنے  کے  درمیاں  کب  سے  سر  ساحل  کھڑے  موجوں  کو  تکتے  ہیں  اسے  کہنا  اسے  ہم  یاد  کرتے  ہیں  اسے  کہنا  ہم  آ  کر  خود  اسے  ملتے  مگر  مقتل  بدلتے  موسموں  کے  خون  میں  رنگین  ہے  اور  ہم  قطار  اندر  قطار  ایسے  بہت  سے  موسموں  کے  درمیاں  تنہا  کھڑے  ہیں  جانے  کب  اپنا  بلاوا  ہو  کہ  ہم  میں  آج  بھی  اک  عمر  کی  وارفتگی  اور  وحشتوں  کا  رقص  جاری  ہے  وہ  بازی  جو  بساط  جاں  پہ  کھیلی  تھی  ابھی  ہم  نے  نہ  جیتی  ہے  نہ  ہاری  ہے  اسے  کہنا  کبھی  ملنے  چلا  آئے  کہ  اب  کی  بار  شاید  اپنی  باری  ہے ', '  تم  بھی  مجھ  سے  سارے  رشتے  توڑ  چکی  تھیں  میں  نے  بھی  اک  دوسرا  رستہ  دیکھ  لیا  تھا  تم  نے  مجھ  سے  عہد  لیا  تھا  میں  نے  بھی  اک  بات  کہی  تھی  تم  نے  میری  سب  تصویریں  واپس  دے  کر  اپنے  خط  مجھ  سے  مانگے  تھے  لیکن  آج  رسالے  میں  اپنا  اک  شعر  تمہارے  نام  سے  دیکھا  ہے  تو  سوچ  رہا  ہوں  چہروں  کی  پہچان  ادھوری  رہ  جائے  تو  یادیں  آئنہ  بن  جاتی  ہیں ', '  سال  کی  آخری  شب  میرے  کمرے  میں  کتابوں  کا  ہجوم  پچھلی  راتوں  کو  تراشے  ہوئے  کچھ  ماہ  و  نجوم  میں  اکیلا  مرے  اطراف  علوم  ایک  تصویر  پہ  بنتے  ہوئے  میرے  خد  و  خال  ان  پہ  جمتی  ہوئی  گرد  مہ  و  سال  اک  ہیولیٰ  سا  پس  شہر  غبار  اور  مجھے  جکڑے  ہوئے  خود  مری  باہوں  کے  حصار  کوئی  روزن  ہے  نہ  در  سو  گئے  اہل  خبر  سال  کی  آخری  شب  نہ  کسی  ہجر  کا  صدمہ  نہ  کسی  وصل  کا  خواب  خم  ہونے  کو  ہے  بس  آخری  لمحے  کا  شباب  اور  افق  پار  دھندلکوں  سے  کہیں  کھلنے  والا  ہے  نئی  صبح  کا  باب  اس  نئی  صبح  کو  کیا  نذر  کروں  ہر  طرف  پھیلا  ہوا  تیز  ہواؤں  کا  فسوں  اور  میں  سوچتا  ہوں  در  و  دیوار  میں  لپٹے  ہوئے  سہمے  ہوئے  لوگ  گلی  کوچوں  میں  نکلتے  ہوئے  گھبراتے  ہوئے  میں  انہیں  کیسے  بتاؤں  کہ  یہی  موسم  ہے  جب  پرندوں  کے  پر  و  بال  نکل  آتے  ہیں ', '  سمندر  چاندنی  میں  رقص  کرتا  ہے  پرندے  بادلوں  میں  چھپ  کے  کیسے  گنگناتے  ہیں  زمیں  کے  بھید  جیسے  چاند  تاروں  کو  بتاتے  ہیں  ہوا  سرگوشیوں  کے  جال  بنتی  ہے  تمہیں  فرصت  ملے  تو  دیکھنا  لہروں  میں  اک  کشتی  ہے  اور  کشتی  میں  اک  تنہا  مسافر  ہے  مسافر  کے  لبوں  پر  واپسی  کے  گیت  لہروں  کی  سبک  گامی  میں  ڈھلتے  داستاں  کہتے  جزیروں  میں  کہیں  بہتے  پرانے  ساحلوں  پر  گونجتے  رہتے  کسی  مانجھی  کے  نغموں  سے  گلے  مل  کر  پلٹتے  ہیں  تمہاری  یاد  کا  صفحہ  الٹتے  ہیں  ابھی  کچھ  رات  باقی  ہے  تمہارا  اور  میرا  ساتھ  باقی  ہے  اندھیروں  میں  چھپا  اک  روشنی  کا  ہاتھ  باقی  ہے  چلے  آنا  کہ  ہم  اس  آنے  والی  صبح  کو  اک  ساتھ  دیکھیں  گے ', '  محبت  ڈائری  ہرگز  نہیں  ہے  جس  میں  تم  لکھو  کہ  کل  کس  رنگ  کے  کپڑے  پہننے  کون  سی  خوشبو  لگانی  ہے  کسے  کیا  بات  کہنی  کون  سی  کس  سے  چھپانی  ہے  کہاں  کس  پیڑ  کے  سائے  تلے  ملنا  ہے  مل  کر  پوچھنا  ہے  کیا  تمہیں  مجھ  سے  محبت  ہے  یہ  فرسودہ  سا  جملہ  ہے  مگر  پھر  بھی  یہی  جملہ  دریچوں  آنگنوں  سڑکوں  گلی  کوچوں  میں  چوباروں  میں  چوباروں  کی  ٹوٹی  سیڑھیوں  میں  ہر  جگہ  کوئی  کسی  سے  کہہ  رہا  ہے  کیا  تمہیں  مجھ  سے  محبت  ہے  محبت  ڈائری  ہرگز  نہیں  ہے  جس  میں  تم  لکھو  تمہیں  کس  وقت  کس  سے  کس  جگہ  ملنا  ہے  کس  کو  چھوڑ  جانا  ہے  کہاں  پر  کس  طرح  کی  گفتگو  کرنی  ہے  یا  خاموش  رہنا  ہے  کسی  کے  ساتھ  کتنی  دور  تک  جانا  ہے  اور  کب  لوٹ  آنا  ہے  کہاں  آنکھیں  ملانا  ہے  کہاں  پلکیں  جھکانا  ہے  یا  یہ  لکھو  کہ  اب  کی  بار  جب  وہ  ملنے  آئے  گا  تو  اس  کا  ہاتھ  اپنے  ہاتھ  میں  لے  کر  دھنک  چہرے  پہ  روشن  جگمگاتی  رقص  کرتی  اس  کی  آنکھوں  میں  اتر  جائیں  گے  اور  پھر  گلشن  و  صحرا  کے  بیچوں  بیچ  دل  کی  سلطنت  میں  خاک  اڑائیں  گے  بہت  ممکن  ہے  وہ  عجلت  میں  آئے  اور  تم  اس  کا  ہاتھ  ہاتھوں  میں  نہ  لے  پاؤ  نہ  آنکھوں  ہی  میں  جھانکو  اور  نہ  دل  کی  سلطنت  کو  فتح  کر  پاؤ  جہاں  پر  گفتگو  کرنی  ہے  تم  خاموش  ہو  جاؤ  جہاں  خاموش  رہنا  ہے  وہاں  تم  بولتے  جاؤ  نئے  کپڑے  پہن  کر  گھر  سے  نکلو  میلے  ہو  جاؤ  کوئی  خوشبو  لگانے  کا  ارادہ  ہو  تو  شیشی  ہاتھ  سے  گر  جائے  تم  ویران  ہو  جاؤ  سفر  کرنا  سے  پہلے  بے  سر  و  سامان  ہو  جاؤ  محبت  ڈائری  ہرگز  نہیں  ہے  آب  جو  ہے  جو  دلوں  کے  درمیاں  بہتی  ہے  خوشبو  ہے  کبھی  پلکوں  پہ  لہرائے  تو  آنکھیں  ہنسنے  لگتی  ہیں  جو  آنکھوں  میں  اتر  جائے  تو  منظر  اور  پس  منظر  میں  شمعیں  جلنے  لگتی  ہیں  کسی  بھی  رنگ  کو  چھو  لے  وہی  دل  کو  گوارا  ہے  کسی  مٹی  میں  گھل  جائے  وہی  مٹی  ستارہ  ہے ', '  تجھ  سے  بڑھ  کر  کوئی  پیارا  بھی  نہیں  ہو  سکتا  پر  ترا  ساتھ  گوارا  بھی  نہیں  ہو  سکتا  راستہ  بھی  غلط  ہو  سکتا  ہے  منزل  بھی  غلط  ہر  ستارا  تو  ستارا  بھی  نہیں  ہو  سکتا  پاؤں  رکھتے  ہی  پھسل  سکتا  ہے  مٹی  ہو  کہ  ریت  ہر  کنارا  تو  کنارا  بھی  نہیں  ہو  سکتا  اس  تک  آواز  پہنچنی  بھی  بڑی  مشکل  ہے  اور  نہ  دیکھے  تو  اشارہ  بھی  نہیں  ہو  سکتا  تیرے  بندوں  کی  معیشت  کا  عجب  حال  ہوا  عیش  کیسا  کہ  گزارا  بھی  نہیں  ہو  سکتا  اپنا  دشمن  ہی  دکھائی  نہیں  دیتا  ہو  جسے  ایسا  لشکر  تو  صف  آرا  بھی  نہیں  ہو  سکتا  پہلے  ہی  لذت  انکار  سے  واقف  نہیں  جو  اس  سے  انکار  دوبارہ  بھی  نہیں  ہو  سکتا  حسن  ایسا  کہ  چکا  چوند  ہوئی  ہیں  آنکھیں  حیرت  ایسی  کہ  نظارا  بھی  نہیں  ہو  سکتا  چلئے  وہ  شخص  ہمارا  تو  کبھی  تھا  ہی  نہیں  دکھ  تو  یہ  ہے  کہ  تمہارا  بھی  نہیں  ہو  سکتا  دنیا  اچھی  بھی  نہیں  لگتی  ہم  ایسوں  کو  سلیمؔ  اور  دنیا  سے  کنارا  بھی  نہیں  ہو  سکتا ', '  کہانی  لکھتے  ہوئے  داستاں  سناتے  ہوئے  وہ  سو  گیا  ہے  مجھے  خواب  سے  جگاتے  ہوئے  دیے  کی  لو  سے  چھلکتا  ہے  اس  کے  حسن  کا  عکس  سنگار  کرتے  ہوئے  آئینہ  سجاتے  ہوئے  اب  اس  جگہ  سے  کئی  راستے  نکلتے  ہیں  میں  گم  ہوا  تھا  جہاں  راستہ  بتاتے  ہوئے  پکارتے  ہیں  انہیں  ساحلوں  کے  سناٹے  جو  لوگ  ڈوب  گئے  کشتیاں  بناتے  ہوئے  پھر  اس  نے  مجھ  سے  کسی  بات  کو  چھپایا  نہیں  وہ  کھل  گیا  تھا  کسی  بات  کو  چھپاتے  ہوئے  مجھی  میں  تھا  وہ  ستارہ  صفت  کہ  جس  کے  لیے  میں  تھک  گیا  ہوں  زمانے  کی  خاک  اڑاتے  ہوئے  مزاروں  اور  منڈیروں  کے  رت  جگوں  میں  سلیمؔ  بدن  پگھلنے  لگے  ہیں  دیے  جلاتے  ہوئے ', '  کچھ  بھی  تھا  سچ  کے  طرف  دار  ہوا  کرتے  تھے  تم  کبھی  صاحب  کردار  ہوا  کرتے  تھے  سنتے  ہیں  ایسا  زمانہ  بھی  یہاں  گزرا  ہے  حق  انہیں  ملتا  جو  حق  دار  ہوا  کرتے  تھے  تجھ  کو  بھی  زعم  سا  رہتا  تھا  مسیحائی  کا  اور  ہم  بھی  ترے  بیمار  ہوا  کرتے  تھے  اک  نظر  روز  کہیں  جال  بچھائے  رکھتی  اور  ہم  روز  گرفتار  ہوا  کرتے  تھے  ہم  کو  معلوم  تھا  آنا  تو  نہیں  تجھ  کو  مگر  تیرے  آنے  کے  تو  آثار  ہوا  کرتے  تھے  عشق  کرتے  تھے  فقط  پاس  وفا  رکھنے  کو  لوگ  سچ  مچ  کے  وفادار  ہوا  کرتے  تھے  آئینہ  خود  بھی  سنورتا  تھا  ہماری  خاطر  ہم  ترے  واسطے  تیار  ہوا  کرتے  تھے  ہم  گل  خواب  سجاتے  تھے  دکان  دل  میں  اور  پھر  خود  ہی  خریدار  ہوا  کرتے  تھے  کوچۂ  میرؔ  کی  جانب  نکل  آتے  تھے  سبھی  وہ  جو  غالبؔ  کے  طرف  دار  ہوا  کرتے  تھے  جن  سے  آوارگئ  شب  کا  بھرم  تھا  وہ  لوگ  اس  بھرے  شہر  میں  دو  چار  ہوا  کرتے  تھے  یہ  جو  زنداں  میں  تمہیں  سائے  نظر  آتے  ہیں  یہ  کبھی  رونق  دربار  ہوا  کرتے  تھے  میں  سر  دشت  وفا  اب  ہوں  اکیلا  ورنہ  میرے  ہم  راہ  مرے  یار  ہوا  کرتے  تھے  وقت  رک  رک  کے  جنہیں  دیکھتا  رہتا  ہے  سلیمؔ  یہ  کبھی  وقت  کی  رفتار  ہوا  کرتے  تھے ', '  قربتیں  ہوتے  ہوئے  بھی  فاصلوں  میں  قید  ہیں  کتنی  آزادی  سے  ہم  اپنی  حدوں  میں  قید  ہیں  کون  سی  آنکھوں  میں  میرے  خواب  روشن  ہیں  ابھی  کس  کی  نیندیں  ہیں  جو  میرے  رتجگوں  میں  قید  ہیں  شہر  آبادی  سے  خالی  ہو  گئے  خوشبو  سے  پھول  اور  کتنی  خواہشیں  ہیں  جو  دلوں  میں  قید  ہیں  پاؤں  میں  رشتوں  کی  زنجیریں  ہیں  دل  میں  خوف  کی  ایسا  لگتا  ہے  کہ  ہم  اپنے  گھروں  میں  قید  ہیں  یہ  زمیں  یوں  ہی  سکڑتی  جائے  گی  اور  ایک  دن  پھیل  جائیں  گے  جو  طوفاں  ساحلوں  میں  قید  ہیں  اس  جزیرے  پر  ازل  سے  خاک  اڑتی  ہے  ہوا  منزلوں  کے  بھید  پھر  بھی  راستوں  میں  قید  ہیں  کون  یہ  پاتال  سے  ابھرا  کنارے  پر  سلیمؔ  سر  پھری  موجیں  ابھی  تک  دائروں  میں  قید  ہیں ']"
ساحر لدھیانوی,"['  زندگی  بھر  نہیں  بھولے  گی  وہ  برسات  کی  رات  ایک  انجان  حسینہ  سے  ملاقات  کی  رات  ہائے  وہ  ریشمیں  زلفوں  سے  برستا  پانی  پھول  سے  گالوں  پہ  رکنے  کو  ترستا  پانی  دل  میں  طوفان  اٹھائے  ہوئے  جذبات  کی  رات  زندگی  بھر  نہیں  بھولے  گی  وہ  برسات  کی  رات  ڈر  کے  بجلی  سے  اچانک  وہ  لپٹنا  اس  کا  اور  پھر  شرم  سے  بل  کھا  کے  سمٹنا  اس  کا  کبھی  دیکھی  نہ  سنی  ایسی  طلسمات  کی  رات  زندگی  بھر  نہیں  بھولے  گی  وہ  برسات  کی  رات  سرخ  آنچل  کو  دبا  کر  جو  نچوڑا  اس  نے  دل  پہ  جلتا  ہوا  اک  تیرا  سا  چھوڑا  اس  نے  آگ  پانی  میں  لگاتے  ہوئے  حالات  کی  رات  زندگی  بھر  نہیں  بھولے  گی  وہ  برسات  کی  رات  میرے  نغموں  میں  جو  بستی  ہے  وہ  تصویر  تھی  وہ  نوجوانی  کے  حسیں  خواب  کی  تعبیر  تھی  وہ  آسمانوں  سے  اتر  آئی  تھی  جو  رات  کی  رات  زندگی  بھر  نہیں  بھولے  گی  وہ  برسات  کی  رات ', '  مجھے  گلے  سے  لگا  لو  بہت  اداس  ہوں  میں  غم  جہاں  سے  چھڑا  لو  بہت  اداس  ہوں  میں  یہ  انتظار  کا  دکھ  اب  سہا  نہیں  جاتا  تڑپ  رہی  ہے  محبت  رہا  نہیں  جاتا  تم  اپنے  پاس  بلا  لو  بہت  اداس  ہوں  میں  بھٹک  چکی  ہوں  بہت  زندگی  کی  راہوں  میں  مجھے  اب  آ  کے  چھپا  لو  تم  اپنی  بانہوں  میں  مرا  سوال  نہ  ٹالو  بہت  اداس  ہوں  میں  ہر  ایک  سانس  میں  ملنے  کی  پیاس  پلتی  ہے  سلگ  رہا  ہے  بدن  اور  روح  جلتی  ہے  بچا  سکو  تو  بچا  لو  بہت  اداس  ہوں  میں ', '  تم  اگر  ساتھ  دینے  کا  وعدہ  کرو  میں  یوں  ہی  مست  نغمے  لٹاتا  رہوں  تم  مجھے  دیکھ  کر  مسکراتی  رہو  میں  تمہیں  دیکھ  کر  گیت  گاتا  رہوں  کتنے  جلوے  فضاؤں  میں  بکھرے  مگر  میں  نے  اب  تک  کسی  کو  پکارا  نہیں  تم  کو  دیکھا  تو  نظریں  یہ  کہنے  لگیں  ہم  کو  چہرے  سے  ہٹنا  گوارا  نہیں  تم  اگر  میری  نظروں  کے  آگے  رہو  میں  ہر  اک  شے  سے  نظریں  چراتا  رہوں  میں  نے  خوابوں  میں  برسوں  تراشا  جسے  تم  وہی  سنگ  مرمر  کی  تصویر  ہو  تم  نہ  سمجھو  تمہارا  مقدر  ہوں  میں  میں  سمجھتا  ہوں  تم  میری  تقدیر  ہو  تم  اگر  مجھ  کو  اپنا  سمجھنے  لگو  میں  بہاروں  کی  محفل  سجاتا  رہوں ', '  ساحر  لدھیانوی  نے  جاں  نثار  اختر  سے  کہا،  ’’یار  جاں  نثار!  اب  تم  کو  ’’پدم  شری‘‘  خطاب  مل  جانا  چاہئے۔‘‘  جاں  نثار  نے  پوچھا،  ’’کیوں؟‘‘  ساحر  نے  جواب  دیا،  ’’اب  ہم  سے  اکیلے  یہ  ذلت  برداشت  نہیں  ہوتی۔‘‘ ', '  جانے  وہ  کیسے  لوگ  تھے  جن  کو  پیار  سے  پیار  ملا  ہم  نے  تو  جب  کلیاں  مانگیں  کانٹوں  کا  ہار  ملا  خوشیوں  کی  منزل  ڈھونڈی  تو  غم  کی  گرد  ملی  چاہت  کے  نغمے  چاہے  تو  آہ  سرد  ملی  دل  کے  بوجھ  کو  دونا  کر  گیا  جو  غم  خوار  ملا  بچھڑ  گیا  ہر  ساتھی  دے  کر  پل  دو  پل  کا  ساتھ  کس  کو  فرصت  ہے  جو  تھامے  دیوانوں  کا  ہاتھ  ہم  کو  اپنا  سایہ  تک  اکثر  بیزار  ملا  اس  کو  ہی  جینا  کہتے  ہیں  تو  یوں  ہی  جی  لیں  گے  اف  نہ  کریں  گے  لب  سی  لیں  گے  آنسو  پی  لیں  گے  غم  سے  اب  گھبرانا  کیسا  غم  سو  بار  ملا ', '  جہاں  جہاں  تری  نظروں  کی  اوس  ٹپکی  ہے  وہاں  وہاں  سے  ابھی  تک  غبار  اٹھتا  ہے  جہاں  جہاں  ترے  جلووں  کے  پھول  بکھرے  تھے  وہاں  وہاں  دل  وحشی  پکار  اٹھتا  ہے ', '  رات  آ  گئی  چمن  کے  نظارے  بھی  سو  گئے  ندیا  کو  نیند  آ  گئی  دھارے  بھی  سو  گئے  نیلے  گگن  کے  راج  دلارے  بھی  سو  گئے  سویا  ہوا  ہے  چاند  ستارے  بھی  سو  گئے  نیندیں  گھلی  ہوئی  ہیں  نشیلی  ہواؤں  میں  سو  جا  رے  لاڈلے  مرے  آنچل  کی  چھاؤں  میں  چمپا  بھی  سو  گئی  ہے  سلیمیٰ  بھی  سو  گئی  ابا  بھی  محو  خواب  ہیں  آپا  بھی  سو  گئی  گڑیا  کی  چور  کل  موئی  عذرا  بھی  سو  گئی  لے  اب  تو  تیری  ننھی  بھی  مینا  بھی  سو  گئی  نیندیں  گھلی  ہوئی  ہیں  نشیلی  ہواؤں  میں  سو  جا  رے  لاڈلے  مرے  آنچل  کی  چھاؤں  میں  کل  پھر  سناؤں  گی  تجھے  سچی  کہانیاں  روس  اور  چین  دیس  کے  لوگوں  کی  داستاں  جن  کی  وطن  پرست  جواں  سال  لڑکیاں  مردوں  سے  بڑھ  کے  اپنے  وطن  کی  ہیں  پاسباں  نیندیں  گھلی  ہوئی  ہیں  نشیلی  ہواؤں  میں  سو  جا  رے  لاڈلے  مرے  آنچل  کی  چھاؤں  میں  چپ  چاپ  اور  خموش  ہے  ہر  ایک  رہ  گزر  پنچھی  بھی  سو  رہے  ہیں  درختوں  پہ  بے  خبر  اب  دیر  ہو  چکی  ہے  مرے  لال  ضد  نہ  کر  جانا  ہے  مدرسے  تجھے  کل  صبح  وقت  پر  نیندیں  گھلی  ہوئی  ہیں  نشیلی  ہواؤں  میں  سو  جا  رے  لاڈلے  مرے  آنچل  کی  چھاؤں  میں  کل  صبح  جب  میں  پاس  کے  بازار  جاؤں  گی  سراجؔ  اور  ٹیپوؔ  کی  تصویر  لاؤں  گی  اور  ان  کی  زندگی  کی  کہانی  سناؤں  گی  تجھ  کو  بھی  ویسی  شان  سے  جینا  سکھاؤں  گی  نیندیں  گھلی  ہوئی  ہیں  نشیلی  ہواؤں  میں  سو  جا  رے  لاڈلے  مرے  آنچل  کی  چھاؤں  میں  پھولوں  کی  شاہزادیاں  باغوں  کی  رانیاں  جائیں  گی  خواب  میں  ترے  ہمراہ  گلستاں  اور  ڈھونڈ  کر  ترے  لئے  لائیں  گی  تتلیاں  ہیں  تیرے  انتظار  میں  خوابوں  کی  وادیاں  نیندیں  گھلی  ہوئی  ہیں  نشیلی  ہواؤں  میں  سو  جا  رے  لاڈلے  مرے  آنچل  کی  چھاؤں  میں ', '  مجروح  سلطانپوری  نے  ساحر  لدھیانوی  کی  کسی  بات  پر  برہم  ہوتے  ہوئے  کہا،  ’’یاد  رکھو  ساحر!  جب  تم  مرجاؤ  گے  تو  اردو  کا  کوئی  ترقی  پسند  ادیب  تمہارے  جنازے  کے  ساتھ  نہیں  جائے  گا۔‘‘  ساحر  نے  فی  الفور  جواب  دیا،  ’’مجھے  اس  کا  کوئی  غم  نہیں،  لیکن  میں  پھر  بھی  ہر  ترقی  پسند  ادیب  کے  جنازے  میں  شریک  ہوں  گا۔‘‘ ', '  ساحر  لدھیانوی  کے  کسی  دوست  نے  اس  سے  کہا،  ’’یار  ساحر!  اب  تو  تمہاری  زندگی  ہر  اعتبار  سے  آسودہ  ہے۔  اب  تو  تمہیں  شادی  کرلینی  چاہئے۔‘‘  ساحر  نے  غیر  معمولی  طور  پر  سنجیدہ  ہوکر  جواب  دیا،  ’’چاہتا  تو  میں  بھی  ہوں،  لیکن  کسی  ایسی  خاتون  کے  ساتھ  کرنا  چاہتا  ہوں  جو  کنواری  ہونے  کے  ساتھ  ساتھ  انٹلکچول  بھی  ہو  لیکن  ٹریجڈی  یہ  ہے  کہ  دونوں  صفات  ایک  ہی  وقت  میں  کسی  ایک  لڑی  میں  نہیں  ملتیں،  یا  تو  وہ  کنواری  ہوتی  ہے،  یا  انٹلکچول۔‘‘ ', '  یہ  محلوں  یہ  تختوں  یہ  تاجوں  کی  دنیا  یہ  انساں  کے  دشمن  سماجوں  کی  دنیا  یہ  دولت  کے  بھوکے  رواجوں  کی  دنیا  یہ  دنیا  اگر  مل  بھی  جائے  تو  کیا  ہے  ہر  اک  جسم  گھائل  ہر  اک  روح  پیاسی  نگاہوں  میں  الجھن  دلوں  میں  اداسی  یہ  دنیا  ہے  یا  عالم  بد  حواسی  یہ  دنیا  اگر  مل  بھی  جائے  تو  کیا  ہے  یہاں  اک  کھلونا  ہے  انساں  کی  ہستی  یہ  بستی  ہے  مردہ  پرستوں  کی  بستی  یہاں  پر  تو  جیون  سے  ہے  موت  سستی  یہ  دنیا  اگر  مل  بھی  جائے  تو  کیا  ہے  جوانی  بھٹکتی  ہے  بد  کار  بن  کر  جواں  جسم  سجتے  ہیں  بازار  بن  کر  یہاں  پیار  ہوتا  ہے  بیوپار  بن  کر  یہ  دنیا  اگر  مل  بھی  جائے  تو  کیا  ہے  یہ  دنیا  جہاں  آدمی  کچھ  نہیں  ہے  وفا  کچھ  نہیں  دوستی  کچھ  نہیں  ہے  جہاں  پیار  کی  قدر  ہی  کچھ  نہیں  ہے  یہ  دنیا  اگر  مل  بھی  جائے  تو  کیا  ہے  جلا  دو  اسے  پھونک  ڈالو  یہ  دنیا  مرے  سامنے  سے  ہٹا  لو  یہ  دنیا  تمہاری  ہے  تم  ہی  سنبھالو  یہ  دنیا  یہ  دنیا  اگر  مل  بھی  جائے  تو  کیا  ہے ', '  تپتے  دل  پر  یوں  گرتی  ہے  تیری  نظر  سے  پیار  کی  شبنم  جلتے  ہوئے  جنگل  پر  جیسے  برکھا  برسے  رک  رک  تھم  تھم ', '  وجہ  بے  رنگیٔ  گل  زار  کہوں  تو  کیا  ہو  کون  ہے  کتنا  گنہ  گار  کہوں  تو  کیا  ہو  تم  نے  جو  بات  سر  بزم  نہ  سننا  چاہی  میں  وہی  بات  سر  دار  کہوں  تو  کیا  ہو ', '  نہ  منہ  چھپا  کے  جئے  ہم  نہ  سر  جھکا  کے  جئے  ستم  گروں  کی  نظر  سے  نظر  ملا  کے  جئے  اب  ایک  رات  اگر  کم  جئے  تو  کم  ہی  سہی  یہی  بہت  ہے  کہ  ہم  مشعلیں  جلا  کے  جئے ', '  تاج  تیرے  لیے  اک  مظہر  الفت  ہی  سہی  تجھ  کو  اس  وادیٔ  رنگیں  سے  عقیدت  ہی  سہی  میری  محبوب  کہیں  اور  ملا  کر  مجھ  سے  بزم  شاہی  میں  غریبوں  کا  گزر  کیا  معنی  ثبت  جس  راہ  میں  ہوں  سطوت  شاہی  کے  نشاں  اس  پہ  الفت  بھری  روحوں  کا  سفر  کیا  معنی  میری  محبوب  پس  پردہ  تشہیر  وفا  تو  نے  سطوت  کے  نشانوں  کو  تو  دیکھا  ہوتا  مردہ  شاہوں  کے  مقابر  سے  بہلنے  والی  اپنے  تاریک  مکانوں  کو  تو  دیکھا  ہوتا  ان  گنت  لوگوں  نے  دنیا  میں  محبت  کی  ہے  کون  کہتا  ہے  کہ  صادق  نہ  تھے  جذبے  ان  کے  لیکن  ان  کے  لیے  تشہیر  کا  سامان  نہیں  کیونکہ  وہ  لوگ  بھی  اپنی  ہی  طرح  مفلس  تھے  یہ  عمارات  و  مقابر  یہ  فصیلیں  یہ  حصار  مطلق  الحکم  شہنشاہوں  کی  عظمت  کے  ستوں  سینۂ  دہر  کے  ناسور  ہیں  کہنہ  ناسور  جذب  ہے  ان  میں  ترے  اور  مرے  اجداد  کا  خوں  میری  محبوب  انہیں  بھی  تو  محبت  ہوگی  جن  کی  صناعی  نے  بخشی  ہے  اسے  شکل  جمیل  ان  کے  پیاروں  کے  مقابر  رہے  بے  نام  و  نمود  آج  تک  ان  پہ  جلائی  نہ  کسی  نے  قندیل  یہ  چمن  زار  یہ  جمنا  کا  کنارہ  یہ  محل  یہ  منقش  در  و  دیوار  یہ  محراب  یہ  طاق  اک  شہنشاہ  نے  دولت  کا  سہارا  لے  کر  ہم  غریبوں  کی  محبت  کا  اڑایا  ہے  مذاق  میری  محبوب  کہیں  اور  ملا  کر  مجھ  سے ', '  میں  پل  دو  پل  کا  شاعر  ہوں  پل  دو  پل  مری  کہانی  ہے  پل  دو  پل  میری  ہستی  ہے  پل  دو  پل  مری  جوانی  ہے  مجھ  سے  پہلے  کتنے  شاعر  آئے  اور  آ  کر  چلے  گئے  کچھ  آہیں  بھر  کر  لوٹ  گئے  کچھ  نغمے  گا  کر  چلے  گئے  وہ  بھی  اک  پل  کا  قصہ  تھے  میں  بھی  اک  پل  کا  قصہ  ہوں  کل  تم  سے  جدا  ہو  جاؤں  گا  گو  آج  تمہارا  حصہ  ہوں  پل  دو  پل  میں  کچھ  کہہ  پایا  اتنی  ہی  سعادت  کافی  ہے  پل  دو  پل  تم  نے  مجھ  کو  سنا  اتنی  ہی  عنایت  کافی  ہے  کل  اور  آئیں  گے  نغموں  کی  کھلتی  کلیاں  چننے  والے  مجھ  سے  بہتر  کہنے  والے  تم  سے  بہتر  سننے  والے  ہر  نسل  اک  فصل  ہے  دھرتی  کی  آج  اگتی  ہے  کل  کٹتی  ہے  جیون  وہ  مہنگی  مدرا  ہے  جو  قطرہ  قطرہ  بٹتی  ہے  ساگر  سے  ابھری  لہر  ہوں  میں  ساگر  میں  پھر  کھو  جاؤں  گا  مٹی  کی  روح  کا  سپنا  ہوں  مٹی  میں  پھر  سو  جاؤں  گا  کل  کوئی  مجھ  کو  یاد  کرے  کیوں  کوئی  مجھ  کو  یاد  کرے  مصروف  زمانہ  میرے  لیے  کیوں  وقت  اپنا  برباد  کرے ', '  چلو  اک  بار  پھر  سے  اجنبی  بن  جائیں  ہم  دونوں  نہ  میں  تم  سے  کوئی  امید  رکھوں  دل  نوازی  کی  نہ  تم  میری  طرف  دیکھو  غلط  انداز  نظروں  سے  نہ  میرے  دل  کی  دھڑکن  لڑکھڑائے  میری  باتوں  سے  نہ  ظاہر  ہو  تمہاری  کشمکش  کا  راز  نظروں  سے  تمہیں  بھی  کوئی  الجھن  روکتی  ہے  پیش  قدمی  سے  مجھے  بھی  لوگ  کہتے  ہیں  کہ  یہ  جلوے  پرائے  ہیں  مرے  ہم  راہ  بھی  رسوائیاں  ہیں  میرے  ماضی  کی  تمہارے  ساتھ  بھی  گزری  ہوئی  راتوں  کے  سائے  ہیں  تعارف  روگ  ہو  جائے  تو  اس  کا  بھولنا  بہتر  تعلق  بوجھ  بن  جائے  تو  اس  کو  توڑنا  اچھا  وہ  افسانہ  جسے  انجام  تک  لانا  نہ  ہو  ممکن  اسے  اک  خوبصورت  موڑ  دے  کر  چھوڑنا  اچھا  چلو  اک  بار  پھر  سے  اجنبی  بن  جائیں  ہم  دونوں ', '  میں  زندگی  کا  ساتھ  نبھاتا  چلا  گیا  ہر  فکر  کو  دھوئیں  میں  اڑاتا  چلا  گیا  بربادیوں  کا  سوگ  منانا  فضول  تھا  بربادیوں  کا  جشن  مناتا  چلا  گیا  جو  مل  گیا  اسی  کو  مقدر  سمجھ  لیا  جو  کھو  گیا  میں  اس  کو  بھلاتا  چلا  گیا  غم  اور  خوشی  میں  فرق  نہ  محسوس  ہو  جہاں  میں  دل  کو  اس  مقام  پہ  لاتا  چلا  گیا ', '  چہرے  پہ  خوشی  چھا  جاتی  ہے  آنکھوں  میں  سرور  آ  جاتا  ہے  جب  تم  مجھے  اپنا  کہتے  ہو  اپنے  پہ  غرور  آ  جاتا  ہے  تم  حسن  کی  خود  اک  دنیا  ہو  شاید  یہ  تمہیں  معلوم  نہیں  محفل  میں  تمہارے  آنے  سے  ہر  چیز  پہ  نور  آ  جاتا  ہے  ہم  پاس  سے  تم  کو  کیا  دیکھیں  تم  جب  بھی  مقابل  ہوتے  ہو  بیتاب  نگاہوں  کے  آگے  پردہ  سا  ضرور  آ  جاتا  ہے  جب  تم  سے  محبت  کی  ہم  نے  تب  جا  کے  کہیں  یہ  راز  کھلا  مرنے  کا  سلیقہ  آتے  ہی  جینے  کا  شعور  آ  جاتا  ہے ', '  کبھی  کبھی  مرے  دل  میں  خیال  آتا  ہے  کہ  زندگی  تری  زلفوں  کی  نرم  چھاؤں  میں  گزرنے  پاتی  تو  شاداب  ہو  بھی  سکتی  تھی  یہ  تیرگی  جو  مری  زیست  کا  مقدر  ہے  تری  نظر  کی  شعاعوں  میں  کھو  بھی  سکتی  تھی  عجب  نہ  تھا  کہ  میں  بیگانۂ  الم  ہو  کر  ترے  جمال  کی  رعنائیوں  میں  کھو  رہتا  ترا  گداز  بدن  تیری  نیم  باز  آنکھیں  انہی  حسین  فسانوں  میں  محو  ہو  رہتا  پکارتیں  مجھے  جب  تلخیاں  زمانے  کی  ترے  لبوں  سے  حلاوت  کے  گھونٹ  پی  لیتا  حیات  چیختی  پھرتی  برہنہ  سر  اور  میں  گھنیری  زلفوں  کے  سائے  میں  چھپ  کے  جی  لیتا  مگر  یہ  ہو  نہ  سکا  اور  اب  یہ  عالم  ہے  کہ  تو  نہیں  ترا  غم  تیری  جستجو  بھی  نہیں  گزر  رہی  ہے  کچھ  اس  طرح  زندگی  جیسے  اسے  کسی  کے  سہارے  کی  آرزو  بھی  نہیں  زمانے  بھر  کے  دکھوں  کو  لگا  چکا  ہوں  گلے  گزر  رہا  ہوں  کچھ  انجانی  رہ  گزاروں  سے  مہیب  سائے  مری  سمت  بڑھتے  آتے  ہیں  حیات  و  موت  کے  پر  ہول  خارزاروں  سے  نہ  کوئی  جادۂ  منزل  نہ  روشنی  کا  سراغ  بھٹک  رہی  ہے  خلاؤں  میں  زندگی  میری  انہی  خلاؤں  میں  رہ  جاؤں  گا  کبھی  کھو  کر  میں  جانتا  ہوں  مری  ہم  نفس  مگر  یوں  ہی  کبھی  کبھی  مرے  دل  میں  خیال  آتا  ہے ', '  یہ  زلف  اگر  کھل  کے  بکھر  جائے  تو  اچھا  اس  رات  کی  تقدیر  سنور  جائے  تو  اچھا  جس  طرح  سے  تھوڑی  سی  ترے  ساتھ  کٹی  ہے  باقی  بھی  اسی  طرح  گزر  جائے  تو  اچھا  دنیا  کی  نگاہوں  میں  بھلا  کیا  ہے  برا  کیا  یہ  بوجھ  اگر  دل  سے  اتر  جائے  تو  اچھا  ویسے  تو  تمہیں  نے  مجھے  برباد  کیا  ہے  الزام  کسی  اور  کے  سر  جائے  تو  اچھا ', '  تنگ  آ  چکے  ہیں  کشمکش  زندگی  سے  ہم  ٹھکرا  نہ  دیں  جہاں  کو  کہیں  بے  دلی  سے  ہم  مایوسئ  مآل  محبت  نہ  پوچھیے  اپنوں  سے  پیش  آئے  ہیں  بیگانگی  سے  ہم  لو  آج  ہم  نے  توڑ  دیا  رشتۂ  امید  لو  اب  کبھی  گلہ  نہ  کریں  گے  کسی  سے  ہم  ابھریں  گے  ایک  بار  ابھی  دل  کے  ولولے  گو  دب  گئے  ہیں  بار  غم  زندگی  سے  ہم  گر  زندگی  میں  مل  گئے  پھر  اتفاق  سے  پوچھیں  گے  اپنا  حال  تری  بے  بسی  سے  ہم  اللہ  رے  فریب  مشیت  کہ  آج  تک  دنیا  کے  ظلم  سہتے  رہے  خامشی  سے  ہم ', '  کبھی  خود  پہ  کبھی  حالات  پہ  رونا  آیا  بات  نکلی  تو  ہر  اک  بات  پہ  رونا  آیا  ہم  تو  سمجھے  تھے  کہ  ہم  بھول  گئے  ہیں  ان  کو  کیا  ہوا  آج  یہ  کس  بات  پہ  رونا  آیا  کس  لیے  جیتے  ہیں  ہم  کس  کے  لیے  جیتے  ہیں  بارہا  ایسے  سوالات  پہ  رونا  آیا  کون  روتا  ہے  کسی  اور  کی  خاطر  اے  دوست  سب  کو  اپنی  ہی  کسی  بات  پہ  رونا  آیا ']"
تہذیب حافی,"['  تیرے  ہونٹوں  سے  بہتی  ہوئی  یہ  ہنسی  دو  جہانوں  پہ  نافذ  نہ  ہونے  کا  باعث  ترے  ہاتھ  ہیں  جن  کو  تو  نے  ہمیشہ  لبوں  پر  رکھا  مسکراتے  ہوئے  تو  نہیں  جانتی  نیند  کی  گولیاں  کیوں  بنائی  گئیں  لوگ  کیوں  رات  کو  اٹھ  کے  روتے  ہیں  سوتے  نہیں  تو  نے  اب  تک  کوئی  شب  اگر  جاگتے  بھی  گزاری  تو  وہ  باربی  نائٹ  تھی  تجھ  کو  کیسے  بتاؤں  کہ  تیری  صدا  کے  تعاقب  میں  میں  کیسے  دریاؤں  صحراؤں  اور  جنگلوں  سے  گزرتا  ہوا  ایک  ایسی  جگہ  جا  گرا  تھا  جہاں  پیڑ  کا  سوکھنا  عام  سی  بات  تھی  جہاں  ان  چراغوں  کو  جلنے  کی  اجرت  نہیں  مل  رہی  تھی  جہاں  لڑکیوں  کے  بدن  صرف  خوشبو  بنانے  کے  کام  آتے  تھے  جہاں  ایک  معصوم  بچہ  پرندے  پکڑنے  کے  سارے  ہنر  جانتا  تھا  مجھ  کو  معلوم  تھا  تیرا  ایسے  جہاں  ایسی  دنیا  سے  کوئی  تعلق  نہیں  تو  نہیں  جانتی  کتنی  آنکھیں  تجھے  دیکھتے  دیکھتے  بجھ  گئیں  کتنے  کرتے  ترے  ہاتھ  سے  استری  ہو  کے  جلنے  کی  خواہش  میں  کھونٹی  سے  لٹکے  رہے  کتنے  لب  تیرے  ماتھے  کو  ترسے  کتنی  شہراہیں  اس  شوق  میں  پھٹ  گئی  ہیں  کہ  تو  ان  کے  سینے  پہ  پاؤں  دھرے  میں  تجھے  ڈھونڈتے  ڈھونڈھتے  تھک  گیا  ہوں  اب  مجھے  تیری  موجودگی  چاہیے  اپنے  ساٹن  میں  سہمے  ہوئے  سرخ  پیروں  کو  اب  میرے  ہاتھوں  پہ  رکھ  میں  نے  چکھنا  ہے  ان  کا  نمک ', '  سفید  شرٹ  تھی  تم  سیڑھیوں  پہ  بیٹھے  تھے  میں  جب  کلاس  سے  نکلی  تھی  مسکراتے  ہوئے  ہماری  پہلی  ملاقات  یاد  ہے  نا  تمہیں  اشارے  کرتے  تھے  تم  مجھ  کو  آتے  جاتے  ہوئے  تمام  رات  وہ  آنکھیں  نہ  بھولتی  تھیں  مجھے  کہ  جن  میں  میرے  لئے  عزت  اور  وقار  دکھے  مجھے  یہ  دنیا  بیابان  تھی  مگر  اک  دن  تم  ایک  بار  دکھے  اور  بے  شمار  دکھے  مجھے  یہ  ڈر  تھا  کہ  تم  بھی  کہیں  وہی  تو  نہیں  جو  جسم  پر  ہی  تمنا  کے  داغ  چھوڑتے  ہیں  خدا  کا  شکر  ہے  کہ  تم  ان  سے  مختلف  نکلے  جو  پھول  توڑ  کے  غصے  میں  باغ  چھوڑتے  ہیں  زیادہ  وقت  نہ  گزرا  تھا  اس  تعلق  کو  کہ  اس  کے  بعد  وہ  لمحہ  قریں  قریں  آیا  چھوا  تھا  تم  نے  مجھے  اور  مجھے  محبت  پر  یقین  آیا  تھا  لیکن  کبھی  نہیں  آیا  پھر  اس  کے  بعد  میرا  نشۂ  سکوت  گیا  میں  کشمکش  میں  تھی  تم  میرے  کون  لگتے  ہو  میں  امرتا  تمہیں  سوچوں  تو  میرے  ساحر  ہو  میں  فارحہ  تمہیں  دیکھوں  تو  جون  لگتے  ہو  ہم  ایک  ساتھ  رہے  اور  ہمیں  پتہ  نہ  چلا  تعلقات  کی  حد  بندیاں  بھی  ہوتی  ہیں  محبتوں  کے  سفر  میں  جو  راستے  ہیں  وہی  ہوس  کی  سمت  میں  پگڈنڈیاں  بھی  ہوتی  ہیں  تمہارے  واسطے  جو  میرے  دل  میں  ہے  حافیؔ  تمہیں  میں  کاش  یہ  سب  کچھ  کبھی  بتا  پاتی  اور  اب  مزید  نہ  ملنے  کی  کوئی  وجہ  نہیں  بس  اپنی  ماں  سے  میں  آنکھیں  نہیں  ملا  پاتی ', '  تو  کسی  اور  ہی  دنیا  میں  ملی  تھی  مجھ  سے  تو  کسی  اور  ہی  منظر  کی  مہک  لائی  تھی  ڈر  رہا  تھا  کہ  کہیں  زخم  نہ  بھر  جائیں  مرے  اور  تو  مٹھیاں  بھر  بھر  کے  نمک  لائی  تھی  اور  ہی  طرح  کی  آنکھیں  تھیں  ترے  چہرے  پر  تو  کسی  اور  ستارے  سے  چمک  لائی  تھی  تیری  آواز  ہی  سب  کچھ  تھی  مجھے  مونس  جاں  کیا  کروں  میں  کہ  تو  بولی  ہی  بہت  کم  مجھ  سے  تیری  چپ  سے  ہی  یہ  محسوس  کیا  تھا  میں  نے  جیت  جائے  گا  کسی  روز  ترا  غم  مجھ  سے  شہر  آوازیں  لگاتا  تھا  مگر  تو  چپ  تھی  یہ  تعلق  مجھے  کھاتا  تھا  مگر  تو  چپ  تھی  وہی  انجام  تھا  جو  عشق  کا  آغاز  سے  ہے  تجھ  کو  پایا  بھی  نہیں  تھا  کہ  تجھے  کھونا  تھا  چلی  آتی  ہے  یہی  رسم  کئی  صدیوں  سے  یہی  ہوتا  ہے  یہی  ہوگا  یہی  ہونا  تھا  پوچھتا  رہتا  تھا  تجھ  سے  کہ  بتا  کیا  دکھ  ہے  اور  مری  آنکھ  میں  آنسو  بھی  نہیں  ہوتے  تھے  میں  نے  اندازے  لگائے  کہ  سبب  کیا  ہوگا  پر  مرے  تیر  ترازو  بھی  نہیں  ہوتے  تھے  جس  کا  ڈر  تھا  مجھے  معلوم  پڑا  لوگوں  سے  پھر  وہ  خوش  بخت  پلٹ  آیا  تری  دنیا  میں  جس  کے  جانے  پہ  مجھے  تو  نے  جگہ  دی  دل  میں  میری  قسمت  میں  ہی  جب  خالی  جگہ  لکھی  تھی  تجھ  سے  شکوہ  بھی  اگر  کرتا  تو  کیسے  کرتا  میں  وہ  سبزہ  تھا  جسے  روند  دیا  جاتا  ہے  میں  وہ  جنگل  تھا  جسے  کاٹ  دیا  جاتا  ہے  میں  وہ  در  تھا  جسے  دستک  کی  کمی  کھاتی  ہے  میں  وہ  منزل  تھا  جہاں  ٹوٹی  سڑک  جاتی  ہے  میں  وہ  گھر  تھا  جسے  آباد  نہیں  کرتا  کوئی  میں  تو  وہ  تھا  کہ  جسے  یاد  نہیں  کرتا  کوئی  خیر  اس  بات  کو  تو  چھوڑ  بتا  کیسی  ہے  تو  نے  چاہا  تھا  جسے  وہ  ترے  نزدیک  تو  ہے  کون  سے  غم  نے  تجھے  چاٹ  لیا  اندر  سے  آج  کل  پھر  سے  تو  چپ  رہتی  ہے  سب  ٹھیک  تو  ہے ', '  بتا  اے  ابر  مساوات  کیوں  نہیں  کرتا  ہمارے  گاؤں  میں  برسات  کیوں  نہیں  کرتا  محاذ  عشق  سے  کب  کون  بچ  کے  نکلا  ہے  تو  بچ  گیا  ہے  تو  خیرات  کیوں  نہیں  کرتا  وہ  جس  کی  چھاؤں  میں  پچیس  سال  گزرے  ہیں  وہ  پیڑ  مجھ  سے  کوئی  بات  کیوں  نہیں  کرتا  میں  جس  کے  ساتھ  کئی  دن  گزار  آیا  ہوں  وہ  میرے  ساتھ  بسر  رات  کیوں  نہیں  کرتا  مجھے  تو  جان  سے  بڑھ  کر  عزیز  ہو  گیا  ہے  تو  میرے  ساتھ  کوئی  ہاتھ  کیوں  نہیں  کرتا ', '  یہ  ایک  بات  سمجھنے  میں  رات  ہو  گئی  ہے  میں  اس  سے  جیت  گیا  ہوں  کہ  مات  ہو  گئی  ہے  میں  اب  کے  سال  پرندوں  کا  دن  مناؤں  گا  مری  قریب  کے  جنگل  سے  بات  ہو  گئی  ہے  بچھڑ  کے  تجھ  سے  نہ  خوش  رہ  سکوں  گا  سوچا  تھا  تری  جدائی  ہی  وجہ  نشاط  ہو  گئی  ہے  بدن  میں  ایک  طرف  دن  طلوع  میں  نے  کیا  بدن  کے  دوسرے  حصے  میں  رات  ہو  گئی  ہے  میں  جنگلوں  کی  طرف  چل  پڑا  ہوں  چھوڑ  کے  گھر  یہ  کیا  کہ  گھر  کی  اداسی  بھی  ساتھ  ہو  گئی  ہے  رہے  گا  یاد  مدینے  سے  واپسی  کا  سفر  میں  نظم  لکھنے  لگا  تھا  کہ  نعت  ہو  گئی  ہے ', '  کتنا  عرصہ  لگا  ناامیدی  کے  پربت  سے  پتھر  ہٹاتے  ہوئے  ایک  بپھری  ہوئی  لہر  کو  رام  کرتے  ہوئے  ناخداؤں  میں  اب  پیچھے  کتنے  بچے  ہیں  روشنی  اور  اندھیرے  کی  تفریق  میں  کتنے  لوگوں  نے  آنکھیں  گنوا  دیں  کتنی  صدیاں  سفر  میں  گزاریں  مگر  آج  پھر  اس  جگہ  ہیں  جہاں  سے  ہمیں  اپنی  ماؤں  نے  رخصت  کیا  تھا  اپنے  سب  سے  بڑے  خواب  کو  اپنی  آنکھوں  کے  آگے  اجڑتے  ہوئے  دیکھنے  سے  برا  کچھ  نہیں  ہے  تیری  قربت  میں  یا  تجھ  سے  دوری  پہ  جتنی  گزاری  تیری  چوڑیوں  کی  قسم  زندگی  دائروں  کے  سوا  کچھ  نہیں  ہے  کہنیوں  سے  ہمیں  اپنا  منہ  ڈھانپ  کر  کھانسنے  کو  بڑوں  نے  کہا  تھا  تو  ہم  ان  پہ  ہنستے  تھے  اور  سوچتے  تھے  کہ  ان  کو  ٹشو  پیپروں  کی  مہک  سے  الرجی  ہے  لیکن  ہمیں  یہ  پتا  ہی  نہیں  تھا  کہ  ان  پہ  وہ  آفات  ٹوٹی  ہیں  جن  کا  ہمیں  اک  صدی  بعد  پھر  سامنا  ہے  وبا  کے  دنوں  میں  کسے  ہوش  رہتا  ہے  کس  ہاتھ  کو  چھوڑنا  ہے  کسے  تھامنا  ہے  اک  ریاضی  کے  استاد  نے  اپنے  ہاتھوں  میں  پرکار  لے  کر  یہ  دنیا  نہیں  دائرہ  کھینچنا  تھا  خیر  جو  بھی  ہوا  تم  بھی  پرکھوں  کے  نقش  قدم  پر  چلو  اور  اپنی  حفاظت  کرو  کچھ  مہینے  تمہیں  اپنے  تسمے  نہیں  باندھنے  اس  سے  آگے  تو  تم  پہ  ہے  تم  اپنی  منزل  پہ  پہنچو  یا  پھر  راستوں  میں  رہو  اس  سے  پہلے  کہ  تم  اپنے  محبوب  کو  وینٹیلیٹر  پہ  دیکھو  گھروں  میں  رہو ', '  تیرا  چپ  رہنا  مرے  ذہن  میں  کیا  بیٹھ  گیا  اتنی  آوازیں  تجھے  دیں  کہ  گلا  بیٹھ  گیا  یوں  نہیں  ہے  کہ  فقط  میں  ہی  اسے  چاہتا  ہوں  جو  بھی  اس  پیڑ  کی  چھاؤں  میں  گیا  بیٹھ  گیا  اتنا  میٹھا  تھا  وہ  غصے  بھرا  لہجہ  مت  پوچھ  اس  نے  جس  جس  کو  بھی  جانے  کا  کہا  بیٹھ  گیا  اپنا  لڑنا  بھی  محبت  ہے  تمہیں  علم  نہیں  چیختی  تم  رہی  اور  میرا  گلا  بیٹھ  گیا  اس  کی  مرضی  وہ  جسے  پاس  بٹھا  لے  اپنے  اس  پہ  کیا  لڑنا  فلاں  میری  جگہ  بیٹھ  گیا  بات  دریاؤں  کی  سورج  کی  نہ  تیری  ہے  یہاں  دو  قدم  جو  بھی  مرے  ساتھ  چلا  بیٹھ  گیا  بزم  جاناں  میں  نشستیں  نہیں  ہوتیں  مخصوص  جو  بھی  اک  بار  جہاں  بیٹھ  گیا  بیٹھ  گیا ', '  کسے  خبر  ہے  کہ  عمر  بس  اس  پہ  غور  کرنے  میں  کٹ  رہی  ہے  کہ  یہ  اداسی  ہمارے  جسموں  سے  کس  خوشی  میں  لپٹ  رہی  ہے  عجیب  دکھ  ہے  ہم  اس  کے  ہو  کر  بھی  اس  کو  چھونے  سے  ڈر  رہے  ہیں  عجیب  دکھ  ہے  ہمارے  حصے  کی  آگ  اوروں  میں  بٹ  رہی  ہے  میں  اس  کو  ہر  روز  بس  یہی  ایک  جھوٹ  سننے  کو  فون  کرتا  سنو  یہاں  کوئی  مسئلہ  ہے  تمہاری  آواز  کٹ  رہی  ہے  مجھ  ایسے  پیڑوں  کے  سوکھنے  اور  سبز  ہونے  سے  کیا  کسی  کو  یہ  بیل  شاید  کسی  مصیبت  میں  ہے  جو  مجھ  سے  لپٹ  رہی  ہے  یہ  وقت  آنے  پہ  اپنی  اولاد  اپنے  اجداد  بیچ  دے  گی  جو  فوج  دشمن  کو  اپنا  سالار  گروی  رکھ  کر  پلٹ  رہی  ہے  سو  اس  تعلق  میں  جو  غلط  فہمیاں  تھیں  اب  دور  ہو  رہی  ہیں  رکی  ہوئی  گاڑیوں  کے  چلنے  کا  وقت  ہے  دھندھ  چھٹ  رہی  ہے ', '  پرائی  آگ  پہ  روٹی  نہیں  بناؤں  گا  میں  بھیگ  جاؤں  گا  چھتری  نہیں  بناؤں  گا  اگر  خدا  نے  بنانے  کا  اختیار  دیا  علم  بناؤں  گا  برچھی  نہیں  بناؤں  گا  فریب  دے  کے  ترا  جسم  جیت  لوں  لیکن  میں  پیڑ  کاٹ  کے  کشتی  نہیں  بناؤں  گا  گلی  سے  کوئی  بھی  گزرے  تو  چونک  اٹھتا  ہوں  نئے  مکان  میں  کھڑکی  نہیں  بناؤں  گا  میں  دشمنوں  سے  اگر  جنگ  جیت  بھی  جاؤں  تو  ان  کی  عورتیں  قیدی  نہیں  بناؤں  گا  تمہیں  پتا  تو  چلے  بے  زبان  چیز  کا  دکھ  میں  اب  چراغ  کی  لو  ہی  نہیں  بناؤں  گا  میں  ایک  فلم  بناؤں  گا  اپنے  ثروتؔ  پر  اور  اس  میں  ریل  کی  پٹری  نہیں  بناؤں  گا ']"
جگر مراد آبادی,"['  گونڈہ  کے  ایک  مشاعرہ  میں  جگر  مرادآبادی  کے  ساتھ  اسٹیج  پر  اور  بہت  سے  شاعر  بیٹھے  ہوئے  تھے۔  جگرؔ  صاحب  کے  نئے  مجموعے  ’’شعلۂ  طور‘‘  کا  موازنہ  ان  کے  پہلے  مجموعہ  ’’آتش  گل‘‘  سے  کیا  جارہا  تھا۔  ایک  مقامی  شاعر  جو  جگرؔ  صاحب  سے  بغض  رکھتے  تھے  اس  ذکر  سے  کافی  پریشان  تھے۔  جب  ان  کے  پڑھنے  کا  وقت  آیا  تو  اتفاق  سے  ان  کے  سامنے  لٹکا  ہوا  گیس  بھبھک  گیا  اور  اس  میں  سے  سرخ  رنگ  کی  لپٹیں  نکلنے  لگیں۔  اس  پر  وہ  شاعر  بولے  کہ  ذرا  اس  ’’آتش  گل‘‘  کو  میرے  سامنے  سے  ہٹاؤ۔  میری  آنکھوں  کے  لئے  اس  کی  روشنی  مضر  ہے۔  جگرؔ  صاحب  اس  جملے  میں  چھپے  ہوئے  طنز  کو  سمجھ  گئے  لیکن  خاموش  رہے  منتظمین  نے  جب  نیا  گیس  لاکر  سامنے  رکھا  تو  جگرؔ  صاحب  بولے،  ’’لیجئے  جناب  اب  تو  آپ  کے  سامنے’’شعلۂ  طور‘‘  لاکر  رکھ  دیا  ہے۔  اس  سے  آپ  کی  نگاہیں  ضرور  خیرہ  ہوجائیں  گی۔‘‘ ', '  ایک  بار  جگرؔ،  شوکتؔ  تھانوی  اور  مجروحؔ  سلطانپوری  دوپہر  کے  وقت  کہیں  کام  کے  لیے  باہر  نکلے  تھے  تو  ارادہ  کیاگیا  کہ  نماز  ادا  کی  جائے۔  شوکتؔ  صاحب  ایک  کام  کے  لیے  چلے  گے۔  جگرؔ  صاحب  مسجد  کے  بجائے  ایک  ریسٹورنٹ  میں  جا  گھسے۔  مجروحؔ  نے  کہا،  ’’جگر  ؔ  صاحب  یہ  مسجد  نہیں  ریسٹورنٹ  ہے۔‘‘  جگرؔ  نے  جواب  دیا،  ’’مجھے  معلوم  ہے۔  سوچا  کہ  وقت  تنگ  ہے۔  اللہ  کو  تو  خوش  کر  نہیں  سکتا۔  اس  کے  بندوں  کو  ہی  خوش  کرلوں،  آئیے۔‘‘ ', '  جگر  مرادآبادی  کے  کسی  شعر  کی  تعریف  کرتے  ہوئے  کسی  منچلے  نے  ان  سے  کہا،  ’’حضرت!  اس  غزل  کے  فلاں  شعر  کو  میں  نے  لڑکیوں  کے  ایک  ہجوم  میں  پڑھا  اور  پٹنے  سے  بال  بال  بچا۔‘‘  جگر  ؔصاحب  نے  ہنستے  ہوئے  کہا،  ’’عزیزم!  اس  شعر  میں  ضرور  کوئی  خامی  ہوگی  ورنہ  آپ  ضرور  پٹتے۔‘‘ ', '  ایک  بار  جوشؔ  ملیح  آبادی  نے  جگرؔ  صاحب  کو  چھیڑتے  ہوئے  کہا،  ’’کیا  عبرتناک  حالت  ہے  آپ  کی  شراب  نے  آپ  کو  رند  سے  مولوی  بنادیا  اور  آپ  اپنے  مقام  کو  بھول  بیٹھے۔  مجھے  دیکھیے  میں  ریل  کے  کھمبے  کی  طرح  اپنے  مقام  پر  آج  بھی  وہاں  اٹل  کھڑا  ہوں،  جہاں  آج  سے  کئی  سال  پہلے  تھا۔‘‘  جگرؔ  صاحب  نے  جواب  دیا،  ’’بلاشبہ  آپ  ریل  کے  کھمبے  ہیں  اور  میری  زندگی  ریل  گاڑی  کی  طرح  ہے،  جو  آپ  جیسے  ہر  کھمبے  کو  پیچھے  چھوڑتی  ہوئی  ہر  مقام  سے  آگے  اپنا  مقام  بناتی  جارہی  ہے۔‘‘ ', '  ایک  بار  مشاعرہ  ہورہا  تھا۔  ایک  مسلم  الثبوت  استاد  اٹھے  اور  انہوں  نے  طرح  کاایک  مصرعہ  دیا،  ’’آرہی  ہے  چمن  سے  بوئے  کباب‘‘  بڑے  بڑے  شاعروں  نے  طبع  آزمائی  کی  لیکن  کوئی  گرہ  نہ  لگا  سکا۔  ان  میں  سے  ایک  شاعر  نے  قسم  کھالی  کہ  جب  تک  گرہ  نہ  لگائیں  گے،  چین  سے  نہیں  بیٹھیں  گے۔  چنانچہ  وہ  ہر  صبح  دریا  کے  کنارے  نکل  جاتے  اونچی  آواز  سے  الاپتے،  ’’چمن  سے  آرہی  ہے  بوئے  کباب‘‘  ایک  روز  ادھر  سے  ایک  کم  سن  لڑکا  گزرا  جونہی  شاعر  نے  یہ  مصرعہ  پڑھا،  وہ  لڑکا  بول  اٹھا۔  کسی  بلبل  کا  دل  جلا  ہوگا  شاعر  نے  بھاگ  کر  اس  لڑکے  کو  سینے  سے  لگایا۔  یہی  لڑکا  بڑا  ہوکر  جگر  مرادآبادی  کے  نام  سے  مسلم  الثبوت  استاد  بنا۔ ', '  وہ  کب  کے  آئے  بھی  اور  گئے  بھی  نظر  میں  اب  تک  سما  رہے  ہیں  یہ  چل  رہے  ہیں،  وہ  پھر  رہے  ہیں،  یہ  آ  رہے  ہیں  وہ  جا  رہے  ہیں  وہی  قیامت  ہے  قد  بالا  وہی  ہے  صورت،  وہی  سراپا  لبوں  کو  جنبش،  نگہ  کو  لرزش،  کھڑے  ہیں  اور  مسکرا  رہے  ہیں  وہی  لطافت،  وہی  نزاکت،  وہی  تبسم،  وہی  ترنم  میں  نقش  حرماں  بنا  ہوا  تھا  وہ  نقش  حیرت  بنا  رہے  ہیں  خرام  رنگیں،  نظام  رنگیں،  کلام  رنگیں،  پیام  رنگیں  قدم  قدم  پر،  روش  روش  پر  نئے  نئے  گل  کھلا  رہے  ہیں  شباب  رنگیں،  جمال  رنگیں،  وہ  سر  سے  پا  تک  تمام  رنگیں  تمام  رنگیں  بنے  ہوئے  ہیں،  تمام  رنگیں  بنا  رہے  ہیں  تمام  رعنائیوں  کے  مظہر،  تمام  رنگینیوں  کے  منظر  سنبھل  سنبھل  کر  سمٹ  سمٹ  کر  سب  ایک  مرکز  پر  آ  رہے  ہیں  بہار  رنگ  و  شباب  ہی  کیا  ستارہ  و  ماہتاب  ہی  کیا  تمام  ہستی  جھکی  ہوئی  ہے،  جدھر  وہ  نظریں  جھکا  رہے  ہیں  طیور  سرشار  ساغر  مل  ہلاک  تنویر  لالہ  و  گل  سب  اپنی  اپنی  دھنوں  میں  مل  کر  عجب  عجب  گیت  گا  رہے  ہیں  شراب  آنکھوں  سے  ڈھل  رہی  ہے،  نظر  سے  مستی  ابل  رہی  ہے  چھلک  رہی  ہے  اچھل  رہی  ہے،  پئے  ہوئے  ہیں  پلا  رہے  ہیں  خود  اپنے  نشے  میں  جھومتے  ہیں،  وہ  اپنا  منہ  آپ  چومتے  ہیں  خراب  مستی  بنے  ہوئے  ہیں،  ہلاک  مستی  بنا  رہے  ہیں  فضا  سے  نشہ  برس  رہا  ہے،  دماغ  پھولوں  میں  بس  رہا  ہے  وہ  کون  ہے  جو  ترس  رہا  ہے؟  سبھی  کو  میکش  پلا  رہے  ہیں  زمین  نشہ،  زمان  نشہ،  جہان  نشہ،  مکان  نشہ  مکان  کیا؟  لا  مکان  نشہ،  ڈبو  رہے  ہیں  پلا  رہے  ہیں  وہ  روئے  رنگیں  و  موجۂ  یم،  کہ  جیسے  دامان  گل  پہ  شبنم  یہ  گرمیٔ  حسن  کا  ہے  عالم،  عرق  عرق  میں  نہا  رہے  ہیں  یہ  مست  بلبل  بہک  رہے  ہیں،  قریب  عارض  چہک  رہے  ہے  گلوں  کی  چھاتی  دھڑک  رہی  ہے،  وہ  دست  رنگیں  بڑھا  رہے  ہیں  یہ  موج  و  دریا،  یہ  ریگ  و  صحرا  یہ  غنچہ  و  گل،  یہ  ماہ  و  انجم  ذرا  جو  وہ  مسکرا  دیئے  ہیں  وہ  سب  کے  سب  مسکرا  رہے  ہیں  فضا  یہ  نغموں  سے  بھر  گئی  ہے  کہ  موج  دریا  ٹھہر  گئی  ہے  سکوت  نغمہ  بنا  ہوا  ہے،  وہ  جیسے  کچھ  گنگنا  رہے  ہیں  اب  آگے  جو  کچھ  بھی  ہو  مقدر،  رہے  گا  لیکن  یہ  نقش  دل  پر  ہم  ان  کا  دامن  پکڑ  رہے  ہیں،  وہ  اپنا  دامن  چھڑا  رہے  ہیں  یہ  اشک  جو  بہہ  رہے  ہیں  پیہم،  اگرچہ  سب  ہیں  یہ  حاصل  غم  مگر  یہ  معلوم  ہو  رہا  ہے،  کہ  یہ  بھی  کچھ  مسکرا  رہے  ہیں  ذرا  جو  دم  بھر  کو  آنکھ  جھپکی،  یہ  دیکھتا  ہوں  نئی  تجلی  طلسم  صورت  مٹا  رہے  ہیں،  جمال  معنی  بنا  رہے  ہیں  خوشی  سے  لبریز  شش  جہت  ہے،  زبان  پر  شور  تہنیت  ہے  یہ  وقت  وہ  ہے  جگرؔ  کے  دل  کو  وہ  اپنے  دل  سے  ملا  رہے  ہیں ', '  اپنا  ہی  سا  اے  نرگس  مستانہ  بنا  دے  میں  جب  تجھے  جانوں  مجھے  دیوانہ  بنا  دے  ہر  قید  سے  ہر  رسم  سے  بیگانہ  بنا  دے  دیوانہ  بنا  دے  مجھے  دیوانہ  بنا  دے  اک  برق  ادا  خرمن  ہستی  پہ  گرا  کر  نظروں  کو  مری  طور  کا  افسانہ  بنا  دے  ہر  دل  ہے  تری  بزم  میں  لبریز  مئے  عشق  اک  اور  بھی  پیمانہ  سے  پیمانہ  بنا  دے  تو  ساقی  مے  خانہ  بھی  تو  نشہ  و  مے  بھی  میں  تشنۂ  ہستی  مجھے  مستانہ  بنا  دے  اللہ  نے  تجھ  کو  مے  و  مے  خانہ  بنایا  تو  ساری  فضا  کو  مے  و  مے  خانہ  بنا  دے  تو  ساقئ  مے  خانہ  ہے  میں  رند  بلا  نوش  میرے  لئے  مے  خانہ  کو  پیمانہ  بنا  دے  یا  دیدہ  و  دل  میں  مرے  تو  آپ  سما  جا  یا  پھر  دل  و  دیدہ  ہی  کو  ویرانہ  بنا  دے  قطرے  میں  وہ  دریا  ہے  جو  عالم  کو  ڈبو  دے  ذرے  میں  وہ  صحرا  ہے  کہ  دیوانہ  بنا  دے  لیکن  مجھے  ہر  قید  تعین  سے  بچا  کر  جو  چاہے  وہ  اے  نرگس  مستانہ  بنا  دے  عالم  تو  ہے  دیوانہ  جگر!  حسن  کی  خاطر  تو  اپنے  لئے  حسن  کو  دیوانہ  بنا  دے  کب  تک  نگہ  یار  نہ  ہوگی  متبسم  تو  اپنا  ہر  انداز  حریفانہ  بنا  دے  منکر  تو  نہ  بن  حسن  کے  اعجاز  نظر  کا  کہنے  کے  لئے  اپنے  کو  بیگانہ  بنا  دے  جب  تک  کرم  خاص  کا  دریا  نہ  امنڈ  آئے  تو  اور  بھی  حال  اپنا  سفیہانہ  بنا  دے  بت  خانے  آ  نکلے  تو  کعبہ  کی  بنا  ڈال  کعبے  میں  پہنچ  جائے  تو  بت  خانہ  بنا  دے  جو  موج  اٹھے  دل  سے  ترے  جوش  طلب  میں  سر  رکھ  کے  وہیں  سجدۂ  شکرانہ  بنا  دے  جب  مائل  الطاف  نظر  آئے  وہ  خودبیں  تو  ہر  نگہ  شوق  کو  افسانہ  بنا  دے  کونین  بھی  مل  جائے  تو  دامن  کو  نہ  پھیلا  کونین  کو  بھولا  ہوا  افسانہ  بنا  دے  پھر  عرض  کر  اس  طرح  جگرؔ  شوق  و  ادب  سے  بے  باک  اگر  جرأت  رندانہ  بنا  دے  تجھ  کو  نگہ  یار!  قسم  میرے  جنوں  کی  ناصح  کو  بھی  میرا  ہی  سا  دیوانہ  بنا  دے  میں  ہوں  ترے  قدموں  میں  مجھے  کچھ  نہیں  کہنا  اب  جو  بھی  ترا  لطف  کریمانہ  بنا  دے ', '  پہلے  تو  حسن  عمل  حسن  یقیں  پیدا  کر  پھر  اسی  خاک  سے  فردوس  بریں  پیدا  کر  یہی  دنیا  کہ  جو  بت  خانہ  بنی  جاتی  ہے  اسی  بت  خانے  سے  کعبے  کی  زمیں  پیدا  کر  روح  آدم  نگراں  کب  سے  ہے  تیری  جانب  اٹھ  اور  اک  جنت  جاوید  یہیں  پیدا  کر  خس  و  خاشاک  توہم  کو  جلا  کر  رکھ  دے  یعنی  آتش  کدۂ  سوز  یقیں  پیدا  کر  غم  میسر  ہے  تو  اس  کو  غم  کونین  بنا  دل  حسیں  ہے  تو  محبت  بھی  حسیں  پیدا  کر  آسماں  مرکز  تخئیل  و  تصور  کب  تک  آسماں  جس  سے  خجل  ہو  وہ  زمیں  پیدا  کر  دل  کے  ہر  قطرہ  میں  طوفان  تجلی  بھر  دے  بطن  ہر  ذرہ  سے  اک  مہر  مبیں  پیدا  کر  بندگی  یوں  تو  ہے  انسان  کی  فطرت  لیکن  ناز  جس  پہ  کریں  سجدے  وہ  جبیں  پیدا  کر  پستئ  خاک  پہ  کب  تک  تری  بے  بال  و  پری  پھر  مقام  اپنا  سر  عرش  بریں  پیدا  کر  عشق  ہی  زندہ  و  پایندہ  حقیقت  ہے  جگرؔ  عشق  کو  عام  بنا  ذوق  یقیں  پیدا  کر ', '  ساقی  کی  ہر  نگاہ  پہ  بل  کھا  کے  پی  گیا  لہروں  سے  کھیلتا  ہوا  لہرا  کے  پی  گیا  بے  کیفیوں  کے  کیف  سے  گھبرا  کے  پی  گیا  توبہ  کو  توڑ  تاڑ  کے  تھرا  کے  پی  گیا  زاہد!  یہ  تیری  شوخئ  رندانہ  دیکھنا  رحمت  کو  باتوں  باتوں  میں  بہلا  کے  پی  گیا  سر  مستئ  ازل  مجھے  جب  یاد  آ  گئی  دنیائے  اعتبار  کو  ٹھکرا  کے  پی  گیا  آزردگئ  خاطر  ساقی  کو  دیکھ  کر  مجھ  کو  یہ  شرم  آئی  کہ  شرما  کے  پی  گیا  اے  رحمت  تمام  مری  ہر  خطا  معاف  میں  انتہائے  شوق  میں  گھبرا  کے  پی  گیا  پیتا  بغیر  اذن  یہ  کب  تھی  مری  مجال  در  پردہ  چشم  یار  کی  شہ  پا  کے  پی  گیا  اس  جان  مے  کدہ  کی  قسم  بارہا  جگرؔ  کل  عالم  بسیط  پہ  میں  چھا  کے  پی  گیا ', '  ہم  کو  مٹا  سکے  یہ  زمانے  میں  دم  نہیں  ہم  سے  زمانہ  خود  ہے  زمانے  سے  ہم  نہیں  بے  فائدہ  الم  نہیں  بے  کار  غم  نہیں  توفیق  دے  خدا  تو  یہ  نعمت  بھی  کم  نہیں  میری  زباں  پہ  شکوۂ  اہل  ستم  نہیں  مجھ  کو  جگا  دیا  یہی  احسان  کم  نہیں  یا  رب  ہجوم  درد  کو  دے  اور  وسعتیں  دامن  تو  کیا  ابھی  مری  آنکھیں  بھی  نم  نہیں  شکوہ  تو  ایک  چھیڑ  ہے  لیکن  حقیقتاً  تیرا  ستم  بھی  تیری  عنایت  سے  کم  نہیں  اب  عشق  اس  مقام  پہ  ہے  جستجو  نورد  سایہ  نہیں  جہاں  کوئی  نقش  قدم  نہیں  ملتا  ہے  کیوں  مزہ  ستم  روزگار  میں  تیرا  کرم  بھی  خود  جو  شریک  ستم  نہیں  مرگ  جگرؔ  پہ  کیوں  تری  آنکھیں  ہیں  اشک  ریز  اک  سانحہ  سہی  مگر  اتنا  اہم  نہیں ', '  دنیا  کے  ستم  یاد  نہ  اپنی  ہی  وفا  یاد  اب  مجھ  کو  نہیں  کچھ  بھی  محبت  کے  سوا  یاد  میں  شکوہ  بلب  تھا  مجھے  یہ  بھی  نہ  رہا  یاد  شاید  کہ  مرے  بھولنے  والے  نے  کیا  یاد  چھیڑا  تھا  جسے  پہلے  پہل  تیری  نظر  نے  اب  تک  ہے  وہ  اک  نغمۂ  بے  ساز  و  صدا  یاد  جب  کوئی  حسیں  ہوتا  ہے  سرگرم  نوازش  اس  وقت  وہ  کچھ  اور  بھی  آتے  ہیں  سوا  یاد  کیا  جانئے  کیا  ہو  گیا  ارباب  جنوں  کو  مرنے  کی  ادا  یاد  نہ  جینے  کی  ادا  یاد  مدت  ہوئی  اک  حادثۂ  عشق  کو  لیکن  اب  تک  ہے  ترے  دل  کے  دھڑکنے  کی  صدا  یاد  ہاں  ہاں  تجھے  کیا  کام  مری  شدت  غم  سے  ہاں  ہاں  نہیں  مجھ  کو  ترے  دامن  کی  ہوا  یاد  میں  ترک  رہ  و  رسم  جنوں  کر  ہی  چکا  تھا  کیوں  آ  گئی  ایسے  میں  تری  لغزش  پا  یاد  کیا  لطف  کہ  میں  اپنا  پتہ  آپ  بتاؤں  کیجے  کوئی  بھولی  ہوئی  خاص  اپنی  ادا  یاد ', '  آدمی  آدمی  سے  ملتا  ہے  دل  مگر  کم  کسی  سے  ملتا  ہے  بھول  جاتا  ہوں  میں  ستم  اس  کے  وہ  کچھ  اس  سادگی  سے  ملتا  ہے  آج  کیا  بات  ہے  کہ  پھولوں  کا  رنگ  تیری  ہنسی  سے  ملتا  ہے  سلسلہ  فتنۂ  قیامت  کا  تیری  خوش  قامتی  سے  ملتا  ہے  مل  کے  بھی  جو  کبھی  نہیں  ملتا  ٹوٹ  کر  دل  اسی  سے  ملتا  ہے  کاروبار  جہاں  سنورتے  ہیں  ہوش  جب  بے  خودی  سے  ملتا  ہے  روح  کو  بھی  مزا  محبت  کا  دل  کی  ہم  سائیگی  سے  ملتا  ہے ', '  اک  لفظ  محبت  کا  ادنیٰ  یہ  فسانا  ہے  سمٹے  تو  دل  عاشق  پھیلے  تو  زمانا  ہے  یہ  کس  کا  تصور  ہے  یہ  کس  کا  فسانا  ہے  جو  اشک  ہے  آنکھوں  میں  تسبیح  کا  دانا  ہے  دل  سنگ  ملامت  کا  ہر  چند  نشانا  ہے  دل  پھر  بھی  مرا  دل  ہے  دل  ہی  تو  زمانا  ہے  ہم  عشق  کے  ماروں  کا  اتنا  ہی  فسانا  ہے  رونے  کو  نہیں  کوئی  ہنسنے  کو  زمانا  ہے  وہ  اور  وفا  دشمن  مانیں  گے  نہ  مانا  ہے  سب  دل  کی  شرارت  ہے  آنکھوں  کا  بہانا  ہے  شاعر  ہوں  میں  شاعر  ہوں  میرا  ہی  زمانا  ہے  فطرت  مرا  آئینا  قدرت  مرا  شانا  ہے  جو  ان  پہ  گزرتی  ہے  کس  نے  اسے  جانا  ہے  اپنی  ہی  مصیبت  ہے  اپنا  ہی  فسانا  ہے  کیا  حسن  نے  سمجھا  ہے  کیا  عشق  نے  جانا  ہے  ہم  خاک  نشینوں  کی  ٹھوکر  میں  زمانا  ہے  آغاز  محبت  ہے  آنا  ہے  نہ  جانا  ہے  اشکوں  کی  حکومت  ہے  آہوں  کا  زمانا  ہے  آنکھوں  میں  نمی  سی  ہے  چپ  چپ  سے  وہ  بیٹھے  ہیں  نازک  سی  نگاہوں  میں  نازک  سا  فسانا  ہے  ہم  درد  بہ  دل  نالاں  وہ  دست  بہ  دل  حیراں  اے  عشق  تو  کیا  ظالم  تیرا  ہی  زمانا  ہے  یا  وہ  تھے  خفا  ہم  سے  یا  ہم  ہیں  خفا  ان  سے  کل  ان  کا  زمانہ  تھا  آج  اپنا  زمانا  ہے  اے  عشق  جنوں  پیشہ  ہاں  عشق  جنوں  پیشہ  آج  ایک  ستم  گر  کو  ہنس  ہنس  کے  رلانا  ہے  تھوڑی  سی  اجازت  بھی  اے  بزم  گہ  ہستی  آ  نکلے  ہیں  دم  بھر  کو  رونا  ہے  رلانا  ہے  یہ  عشق  نہیں  آساں  اتنا  ہی  سمجھ  لیجے  اک  آگ  کا  دریا  ہے  اور  ڈوب  کے  جانا  ہے  خود  حسن  و  شباب  ان  کا  کیا  کم  ہے  رقیب  اپنا  جب  دیکھیے  اب  وہ  ہیں  آئینہ  ہے  شانا  ہے  تصویر  کے  دو  رخ  ہیں  جاں  اور  غم  جاناں  اک  نقش  چھپانا  ہے  اک  نقش  دکھانا  ہے  یہ  حسن  و  جمال  ان  کا  یہ  عشق  و  شباب  اپنا  جینے  کی  تمنا  ہے  مرنے  کا  زمانا  ہے  مجھ  کو  اسی  دھن  میں  ہے  ہر  لحظہ  بسر  کرنا  اب  آئے  وہ  اب  آئے  لازم  انہیں  آنا  ہے  خودداری  و  محرومی  محرومی  و  خودداری  اب  دل  کو  خدا  رکھے  اب  دل  کا  زمانا  ہے  اشکوں  کے  تبسم  میں  آہوں  کے  ترنم  میں  معصوم  محبت  کا  معصوم  فسانا  ہے  آنسو  تو  بہت  سے  ہیں  آنکھوں  میں  جگرؔ  لیکن  بندھ  جائے  سو  موتی  ہے  رہ  جائے  سو  دانا  ہے ', '  آئی  جب  ان  کی  یاد  تو  آتی  چلی  گئی  ہر  نقش  ماسوا  کو  مٹاتی  چلی  گئی  ہر  منظر  جمال  دکھاتی  چلی  گئی  جیسے  انہیں  کو  سامنے  لاتی  چلی  گئی  ہر  واقعہ  قریب  تر  آتا  چلا  گیا  ہر  شے  حسین  تر  نظر  آتی  چلی  گئی  ویرانۂ  حیات  کے  ایک  ایک  گوشہ  میں  جوگن  کوئی  ستار  بجاتی  چلی  گئی  دل  پھنک  رہا  تھا  آتش  ضبط  فراق  سے  دیپک  کو  مے  گسار  بناتی  چلی  گئی  بے  حرف  و  بے  حکایت  و  بے  ساز  و  بے  صدا  رگ  رگ  میں  نغمہ  بن  کے  سماتی  چلی  گئی  جتنا  ہی  کچھ  سکون  سا  آتا  چلا  گیا  اتنا  ہی  بے  قرار  بناتی  چلی  گئی  کیفیتوں  کو  ہوش  سا  آتا  چلا  گیا  بے  کیفیوں  کو  نیند  سی  آتی  چلی  گئی  کیا  کیا  نہ  حسن  یار  سے  شکوے  تھے  عشق  کو  کیا  کیا  نہ  شرمسار  بناتی  چلی  گئی  تفریق  حسن  و  عشق  کا  جھگڑا  نہیں  رہا  تمئیز  قرب  و  بعد  مٹاتی  چلی  گئی  میں  تشنہ  کام  شوق  تھا  پیتا  چلا  گیا  وہ  مست  انکھڑیوں  سے  پلاتی  چلی  گئی  اک  حسن  بے  جہت  کی  فضائے  بسیط  میں  اڑتی  گئی  مجھے  بھی  اڑاتی  چلی  گئی  پھر  میں  ہوں  اور  عشق  کی  بیتابیاں  جگرؔ  اچھا  ہوا  وہ  نیند  کی  ماتی  چلی  گئی ', '  یہ  ہے  مے  کدہ  یہاں  رند  ہیں  یہاں  سب  کا  ساقی  امام  ہے  یہ  حرم  نہیں  ہے  اے  شیخ  جی  یہاں  پارسائی  حرام  ہے  جو  ذرا  سی  پی  کے  بہک  گیا  اسے  میکدے  سے  نکال  دو  یہاں  تنگ  نظر  کا  گزر  نہیں  یہاں  اہل  ظرف  کا  کام  ہے  کوئی  مست  ہے  کوئی  تشنہ  لب  تو  کسی  کے  ہاتھ  میں  جام  ہے  مگر  اس  پہ  کوئی  کرے  بھی  کیا  یہ  تو  میکدے  کا  نظام  ہے  یہ  جناب  شیخ  کا  فلسفہ  ہے  عجیب  سارے  جہان  سے  جو  وہاں  پیو  تو  حلال  ہے  جو  یہاں  پیو  تو  حرام  ہے  اسی  کائنات  میں  اے  جگرؔ  کوئی  انقلاب  اٹھے  گا  پھر  کہ  بلند  ہو  کے  بھی  آدمی  ابھی  خواہشوں  کا  غلام  ہے ']"
پیرزادہ قاسم,"['  میں  بے  قیمت  تم  بے  قیمت  پھر  یہ  اپنی  عشق  کہانی  کون  سنے  گا  سب  کے  اپنے  اپنے  قصے  سب  کی  اپنی  اپنی  باتیں  سب  کی  اپنی  اپنی  صحبت  سب  کی  اپنی  اپنی  راتیں  سب  کے  غم  بس  ذاتی  غم  ہیں  سب  کی  خوشیاں  ذاتی  خوشیاں  ہم  کہتے  ہیں  وہ  بے  قیمت  وہ  کہتے  ہیں  ہم  بے  قیمت  ایسے  میں  کس  کس  کی  کہانی  کس  کی  زبانی  کون  سنے  گا  میری  تمہاری  عشق  کہانی  کون  سنے  گا  سب  بے  قیمت ', '  خزاں  کی  ابتدا  سے  انتہا  تک  سارا  موسم  ہی  خزاں  ہے  گزرتے  جا  رہے  ہیں  جتنے  لمحے  سب  خزاں  ہیں  مگر  وہ  نیم  جاں  پتہ  جسے  پہلی  ہی  پروائی  کے  پہلے  سرد  جھونکے  نے  سمیٹا  ہے  نئے  اک  ٹوٹتے  پتے  سے  سرگوشی  میں  کہتا  ہے  خزاں  تو  جا  چکی  تھی ', '  سنو  یہ  یاد  رکھنے  کا  ہنر  آساں  نہیں  ہوتا  مجھے  تم  یاد  ہو  اور  میری  ہر  ہر  سانس  میں  بس  کر  مشام  جاں  معطر  کر  رہی  ہو  ٹھیک  ہے  لیکن  بھلا  وہ  کون  تھا  جس  نے  تمہیں  پہلے  پہل  چاہا  وہ  میرا  عشق  تھا  میں  تھا  وہ  شاید  میں  ہی  تھا  لیکن  نہیں  ہے  یاد  اب  کچھ  بھی  سنو  یہ  یاد  رکھنے  کا  ہنر  آساں  نہیں  ہوتا  کسی  کو  یاد  رکھنے  میں  بہت  کچھ  بھول  جانا  ہی  تو  پڑتا  ہے ', '  خزاں  موسم  نہیں  ہے  ایک  لمحہ  ہے  کہ  جس  کی  آرزو  میں  سبز  پتے  ہوا  کی  آہٹوں  پر  کان  دھرتے  ہیں  گزرتے  وقت  میں  ساعت  بہ  ساعت  نئے  پیراہنوں  میں  گلابی  اور  گہرے  سرخ  عنابی  دہکتے  خوش  نما  رنگوں  سے  لے  کر  زرد  ہونے  تک  کبھی  دھیمے  کبھی  اونچے  سروں  میں  بات  کرتی  خوشبوؤں  میں  بس  بسا  کر  ہوا  کے  ساتھ  محو  رقص  ہونا  چاہتے  ہیں  زمیں  کا  رزق  بن  جانے  سے  پہلے  وہی  اک  اجنبی  وارفتگی  اور  رقص  کا  لمحہ  کہیں  پر  دور  آئندہ  کے  موسم  کی  سماعت  میں  کسی  سوئے  ہوئے  اک  بیج  میں  خواہش  نمو  کی  سر  اٹھاتی  ہے  بہت  ہی  پیار  سے  ہر  شاخ  کے  پتے  سے  کہتی  ہے  کہ  اب  رزق  زمیں  بن  کر  کسی  اک  نرم  کونپل  کی  نمو  کا  آسرا  بن  جا  خزاں  موسم  نہیں  ہے  اک  مسرت  خیز  تخلیق\u200c\u200c  عمل  کا  آسرا  ہے ', '  کون  گماں  یقیں  بنا  کون  سا  گھاؤ  بھر  گیا  جیسے  سبھی  گزر  گئے  جونؔ  بھی  کل  گزر  گیا  اس  کا  چراغ  وصل  تو  ہجر  سے  رابطے  میں  تھا  وہ  بھی  نہ  جل  سکا  ادھر  یہ  بھی  ادھر  بکھر  گیا  زیست  کی  رونقیں  تمام  اس  کی  تلاش  میں  رہیں  اور  وہ  غم  نژاد  جونؔ  کس  کو  خبر  کدھر  گیا  گام  بہ  گام  اک  بہشت  اور  وہ  اس  کی  ایک  ہشت  راہ  میں  بھی  رکا  نہیں  اور  نہ  اپنے  گھر  گیا  رسم  سپردگی  کو  کب  درخور  اعتنا  کہا  خود  سے  جو  تھا  گریز  پا  سب  سے  گریز  کر  گیا  اس  کے  سخن  کا  معجزہ  اس  کی  نہیں  میں  دیکھیے  ہاں  بھی  ہے  ماجرا  مگر  جونؔ  کہاں  ادھر  گیا  اس  کو  تھا  سخت  اختلاف  زیست  کے  متن  سے  سو  وہ  بر  سر  حاشیہ  رہا  اور  کمال  کر  گیا  اس  کے  خیال  کی  نمود  عہد  بہ  عہد  جاوداں  بس  یہ  کہو  کہ  جونؔ  ہے  یہ  نہ  کہو  کہ  مر  گیا ', '  زخم  دبے  تو  پھر  نیا  تیر  چلا  دیا  کرو  دوستو  اپنا  لطف  خاص  یاد  دلا  دیا  کرو  ایک  علاج  دائمی  ہے  تو  برائے  تشنگی  پہلے  ہی  گھونٹ  میں  اگر  زہر  ملا  دیا  کرو  شہر  طلب  کرے  اگر  تم  سے  علاج  تیرگی  صاحب  اختیار  ہو  آگ  لگا  دیا  کرو  مقتل  غم  کی  رونقیں  ختم  نہ  ہونے  پائیں  گی  کوئی  تو  آ  ہی  جائے  گا  روز  صدا  دیا  کرو  جذبۂ  خاک  پروری  اور  سکون  پائے  گا  خاک  کرو  ہمیں  تو  پھر  خاک  اڑا  دیا  کرو ', '  خون  سے  جب  جلا  دیا  ایک  دیا  بجھا  ہوا  پھر  مجھے  دے  دیا  گیا  ایک  دیا  بجھا  ہوا  اپنے  تو  عہد  شوق  کے  مرحلے  سب  عجیب  تھے  ہم  کو  وصال  سا  لگا  ایک  دیا  بجھا  ہوا  ایک  ہی  داستان  شب  ایک  ہی  سلسلہ  تو  ہے  ایک  دیا  جلا  ہوا  ایک  دیا  بجھا  ہوا  شعلہ  ہوا  نژاد  تھا  پھر  بھی  ہوا  کے  ہاتھ  نے  بس  یہی  فیصلہ  لکھا  ایک  دیا  بجھا  ہوا  محفل  رنگ  و  نور  کی  پھر  مجھے  یاد  آ  گئی  پھر  مجھے  یاد  آ  گیا  ایک  دیا  بجھا  ہوا  مجھ  کو  نشاط  سے  فزوں  رسم  وفا  عزیز  ہے  میرا  رفیق  شب  رہا  ایک  دیا  بجھا  ہوا  درد  کی  کائنات  میں  مجھ  سے  بھی  روشنی  رہی  ویسے  میری  بساط  کیا  ایک  دیا  بجھا  ہوا  سب  مری  روشنئ  جاں  حرف  سخن  میں  ڈھل  گئی  اور  میں  جیسے  رہ  گیا  ایک  دیا  بجھا  ہوا ', '  غم  سے  بہل  رہے  ہیں  آپ  آپ  بہت  عجیب  ہیں  درد  میں  ڈھل  رہے  ہیں  آپ  آپ  بہت  عجیب  ہیں  سایۂ  وصل  کب  سے  ہے  آپ  کا  منتظر  مگر  ہجر  میں  جل  رہے  ہیں  آپ  آپ  بہت  عجیب  ہیں  اپنے  خلاف  فیصلہ  خود  ہی  لکھا  ہے  آپ  نے  ہاتھ  بھی  مل  رہے  ہیں  آپ  آپ  بہت  عجیب  ہیں  وقت  نے  آرزو  کی  لو  دیر  ہوئی  بجھا  بھی  دی  اب  بھی  پگھل  رہے  ہیں  آپ  آپ  بہت  عجیب  ہیں  دائرہ  وار  ہی  تو  ہیں  عشق  کے  راستے  تمام  راہ  بدل  رہے  ہیں  آپ  آپ  بہت  عجیب  ہیں  اپنی  تلاش  کا  سفر  ختم  بھی  کیجئے  کبھی  خواب  میں  چل  رہے  ہیں  آپ  آپ  بہت  عجیب  ہیں ', '  بے  دلی  سے  ہنسنے  کو  خوش  دلی  نہ  سمجھا  جائے  غم  سے  جلتے  چہروں  کو  روشنی  نہ  سمجھا  جائے  گاہ  گاہ  وحشت  میں  گھر  کی  سمت  جاتا  ہوں  اس  کو  دشت  حیرت  سے  واپسی  نہ  سمجھا  جائے  لاکھ  خوش  گماں  دنیا  باہمی  تعلق  کو  دوستی  کہیں  لیکن  دوستی  نہ  سمجھا  جائے  ہم  تو  بس  یہ  کہتے  ہیں  روز  جینے  مرنے  کو  آپ  چاہیں  کچھ  سمجھیں  زندگی  نہ  سمجھا  جائے  خاک  کرنے  والوں  کی  کیا  عجیب  خواہش  تھی  خاک  ہونے  والوں  کو  خاک  بھی  نہ  سمجھا  جائے ']"
وسیم بریلوی,"['  تجھ  سے  بچھڑا  تو  سوچتا  ہوں  میں  خود  کو  کب  تک  سنبھال  پاؤں  گا  جتنی  باتیں  ہیں  اتنی  یادیں  ہیں  کیسے  کیسے  انہیں  بھلاؤں  گا ', '  توہرا  رنگ  چڑھا  تو  میں  نے  کھیلی  رنگ  مچولی  مگر  اب  ساجن  کیسی  ہولی  تن  کے  سارے  رنگ  بھکاری  من  کا  رنگ  سہاگ  باہر  باہر  پورن  ماشی  اندر  اندر  آگ  انگ  انگ  لپٹوں  میں  لپٹا  بولے  تھا  اک  بولی  مگر  اب  ساجن  کیسی  ہولی  رنگ  بہت  شرمائے  کچھ  ایسی  بھیگی  پاپی  کایا  تو  نے  اک  اک  رنگ  میں  کتنی  بار  مجھے  دہرایا  موسم  آئے  موسم  بیتے  میں  نے  آنکھ  نہ  کھولی  مگر  اب  ساجن  کیسی  ہولی  رنگ  بہانہ  رنگ  زمانہ  رنگ  بڑا  دیوانہ  رنگ  میں  ایسے  ڈوبی  ساجن  رنگ  کو  رنگ  نہ  جانا  رنگوں  کا  اتہاس  سجائے  رنگوں  رنگوں  بولی  مگر  اب  ساجن  کیسی  ہولی ', '  پھول  خود  اپنے  حسن  میں  گم  ہے  اس  کو  کب  چاہنے  کی  فرصت  ہے  آؤ  کانٹوں  سے  دوستی  کر  لیں  جن  کو  ہمدرد  کی  ضرورت  ہے ', '  اکثر  اس  طرح  آس  کا  دامن  دل  کے  ہاتھوں  سے  چھوٹ  جاتا  ہے  جیسے  ہونٹوں  تک  آتے  آتے  جام  دفعتاً  گر  کے  ٹوٹ  جاتا  ہے ', '  کل  بھی  میری  پیاس  پہ  دریا  ہنستے  تھے  آج  بھی  میرے  درد  کا  درماں  کوئی  نہیں  میں  اس  دھرتی  کا  ادنیٰ  سا  باسی  ہوں  سچ  پوچھو  تو  مجھ  سا  پریشاں  کوئی  نہیں  کیسے  کیسے  خواب  بنے  تھے  آنکھوں  نے  آج  بھی  ان  خوابوں  سا  ارزاں  کوئی  نہیں  کل  بھی  میرے  زخم  بھنائے  جاتے  تھے  آج  بھی  میرے  ہاتھ  میں  داماں  کوئی  نہیں  کل  میرا  نیلام  کیا  تھا  غیروں  نے  آج  تو  میرے  اپنے  بیچے  دیتے  ہیں  سچ  پوچھو  تو  میری  خطا  بس  اتنی  ہے  میں  اس  دھرتی  کا  ادنیٰ  سا  باسی  ہوں ', '  دیر  سے  ایک  ناسمجھ  بچہ  اک  کھلونے  کے  ٹوٹ  جانے  پر  اس  طرح  سے  اداس  بیٹھا  ہے  جیسے  میت  قریب  رکھی  ہو  اور  مرنے  کے  بعد  ہر  ہر  بات  مرنے  والے  کی  یاد  آتی  ہو  جانے  کیا  کیا  ذرا  توقف  سے  سوچ  لیتا  ہے  اور  روتا  ہے  لیکن  اتنی  خبر  کہاں  اس  کو  زندگی  کے  عجیب  ہاتھوں  میں  یہ  بھی  مٹی  کا  اک  کھلونا  ہے ', '  میرا  یہ  خواب  کہ  تم  میرے  قریب  آئی  ہو  اپنے  سائے  سے  جھجکتی  ہوئی  گھبراتی  ہوئی  اپنے  احساس  کی  تحریک  پہ  شرماتی  ہوئی  اپنے  قدموں  کی  بھی  آواز  سے  کتراتی  ہوئی  اپنی  سانسوں  کے  مہکتے  ہوئے  انداز  لئے  اپنی  خاموشی  میں  گہنائے  ہوئے  راز  لئے  اپنے  ہونٹوں  پہ  اک  انجام  کا  آغاز  لئے  دل  کی  دھڑکن  کو  بہت  روکتی  سمجھاتی  ہوئی  اپنی  پائل  کی  غزل  خوانی  پہ  جھلاتی  ہوئی  نرم  شانوں  پہ  جوانی  کا  نیا  بار  لئے  شوخ  آنکھوں  میں  حجابات  سے  انکار  لئے  تیز  نبضوں  میں  ملاقات  کے  آثار  لئے  کالے  بالوں  سے  بکھرتی  ہوئی  چمپا  کی  مہک  سرخ  عارض  پہ  دمکتے  ہوئے  شالوں  کی  چمک  نیچی  نظروں  میں  سمائی  ہوئی  خوددار  جھجک  نقرئی  جسم  پہ  وہ  چاند  کی  کرنوں  کی  پھوار  چاندنی  رات  میں  بجھتا  ہوا  پلکوں  کا  ستار  فرط  جذبات  سے  مہکی  ہوئی  سانسوں  کی  قطار  دور  ماضی  کی  بد  انجام  روایات  لئے  نیچی  نظریں  وہی  احساس  ملاقات  لئے  وہی  ماحول  وہی  تاروں  بھری  رات  لئے  آج  تم  آئی  ہو  دہراتی  ہوئی  ماضی  کو  میرا  یہ  خواب  کہ  تم  میرے  قریب  آئی  ہو  کاش  اک  خواب  رہے  تلخ  حقیقت  نہ  بنے  یہ  ملاقات  بھی  دیوانے  کی  جنت  نہ  بنے ', '  اب  بھی  اک  لب  میں  اور  تبسم  میں  حد  فاصل  ہے  ایک  دوری  ہے  کتنی  صدیاں  گزر  چکیں  لیکن  زندگی  آج  بھی  ادھوری  ہے ', '  اپنے  چہرے  سے  جو  ظاہر  ہے  چھپائیں  کیسے  تیری  مرضی  کے  مطابق  نظر  آئیں  کیسے  گھر  سجانے  کا  تصور  تو  بہت  بعد  کا  ہے  پہلے  یہ  طے  ہو  کہ  اس  گھر  کو  بچائیں  کیسے  لاکھ  تلواریں  بڑھی  آتی  ہوں  گردن  کی  طرف  سر  جھکانا  نہیں  آتا  تو  جھکائیں  کیسے  قہقہہ  آنکھ  کا  برتاؤ  بدل  دیتا  ہے  ہنسنے  والے  تجھے  آنسو  نظر  آئیں  کیسے  پھول  سے  رنگ  جدا  ہونا  کوئی  کھیل  نہیں  اپنی  مٹی  کو  کہیں  چھوڑ  کے  جائیں  کیسے  کوئی  اپنی  ہی  نظر  سے  تو  ہمیں  دیکھے  گا  ایک  قطرے  کو  سمندر  نظر  آئیں  کیسے  جس  نے  دانستہ  کیا  ہو  نظر  انداز  وسیمؔ  اس  کو  کچھ  یاد  دلائیں  تو  دلائیں  کیسے ', '  دیوالی  کی  رات  آئی  ہے  تم  دیپ  جلائے  بیٹھی  ہو  معصوم  امنگوں  کو  اپنے  سینے  سے  لگائے  بیٹھی  ہو  تصویر  کو  میری  پھولوں  کی  خوشبو  میں  بسائے  بیٹھی  ہو  آنکھوں  کے  نشیلے  ڈوروں  پر  کاجل  کو  بٹھائے  بیٹھی  ہو  میں  دور  کہیں  تم  سے  بیٹھا  اک  دیپ  کی  جانب  تکتا  ہوں  اک  بزم  سجائے  رکھی  ہے  اک  درد  جگائے  رکھتا  ہوں  خاموشی  میری  ساتھی  ہے  اور  دیکھنے  والا  کوئی  نہیں  اے  کاش  کہیں  سے  آ  جاتے  جینے  کا  بہانہ  کوئی  نہیں ', '  میں  نے  مدت  سے  کوئی  خواب  نہیں  دیکھا  ہے  رات  کھلنے  کا  گلابوں  سے  مہک  آنے  کا  اوس  کی  بوندوں  میں  سورج  کے  سما  جانے  کا  چاند  سی  مٹی  کے  ذروں  سے  صدا  آنے  کا  شہر  سے  دور  کسی  گاؤں  میں  رہ  جانے  کا  کھیت  کھلیانوں  میں  باغوں  میں  کہیں  گانے  کا  صبح  گھر  چھوڑنے  کا  دیر  سے  گھر  آنے  کا  بہتے  جھرنوں  کی  کھنکتی  ہوئی  آوازوں  کا  چہچہاتی  ہوئی  چڑیوں  سے  لدی  شاخوں  کا  نرگسی  آنکھوں  میں  ہنستی  ہوئی  نادانی  کا  مسکراتے  ہوئے  چہرے  کی  غزل  خوانی  کا  تیرا  ہو  جانے  ترے  پیار  میں  کھو  جانے  کا  تیرا  کہلانے  کا  تیرا  ہی  نظر  آنے  کا  میں  نے  مدت  سے  کوئی  خواب  نہیں  دیکھا  ہے  ہاتھ  رکھ  دے  مری  آنکھوں  پہ  کہ  نیند  آ  جائے ', '  کیا  دکھ  ہے  سمندر  کو  بتا  بھی  نہیں  سکتا  آنسو  کی  طرح  آنکھ  تک  آ  بھی  نہیں  سکتا  تو  چھوڑ  رہا  ہے  تو  خطا  اس  میں  تری  کیا  ہر  شخص  مرا  ساتھ  نبھا  بھی  نہیں  سکتا  پیاسے  رہے  جاتے  ہیں  زمانے  کے  سوالات  کس  کے  لیے  زندہ  ہوں  بتا  بھی  نہیں  سکتا  گھر  ڈھونڈ  رہے  ہیں  مرا  راتوں  کے  پجاری  میں  ہوں  کہ  چراغوں  کو  بجھا  بھی  نہیں  سکتا  ویسے  تو  اک  آنسو  ہی  بہا  کر  مجھے  لے  جائے  ایسے  کوئی  طوفان  ہلا  بھی  نہیں  سکتا ', '  آتے  آتے  مرا  نام  سا  رہ  گیا  اس  کے  ہونٹوں  پہ  کچھ  کانپتا  رہ  گیا  رات  مجرم  تھی  دامن  بچا  لے  گئی  دن  گواہوں  کی  صف  میں  کھڑا  رہ  گیا  وہ  مرے  سامنے  ہی  گیا  اور  میں  راستے  کی  طرح  دیکھتا  رہ  گیا  جھوٹ  والے  کہیں  سے  کہیں  بڑھ  گئے  اور  میں  تھا  کہ  سچ  بولتا  رہ  گیا  آندھیوں  کے  ارادے  تو  اچھے  نہ  تھے  یہ  دیا  کیسے  جلتا  ہوا  رہ  گیا  اس  کو  کاندھوں  پہ  لے  جا  رہے  ہیں  وسیمؔ  اور  وہ  جینے  کا  حق  مانگتا  رہ  گیا ', '  محبت  نا  سمجھ  ہوتی  ہے  سمجھانا  ضروری  ہے  جو  دل  میں  ہے  اسے  آنکھوں  سے  کہلانا  ضروری  ہے  اصولوں  پر  جہاں  آنچ  آئے  ٹکرانا  ضروری  ہے  جو  زندہ  ہو  تو  پھر  زندہ  نظر  آنا  ضروری  ہے  نئی  عمروں  کی  خود  مختاریوں  کو  کون  سمجھائے  کہاں  سے  بچ  کے  چلنا  ہے  کہاں  جانا  ضروری  ہے  تھکے  ہارے  پرندے  جب  بسیرے  کے  لیے  لوٹیں  سلیقہ  مند  شاخوں  کا  لچک  جانا  ضروری  ہے  بہت  بے  باک  آنکھوں  میں  تعلق  ٹک  نہیں  پاتا  محبت  میں  کشش  رکھنے  کو  شرمانا  ضروری  ہے  سلیقہ  ہی  نہیں  شاید  اسے  محسوس  کرنے  کا  جو  کہتا  ہے  خدا  ہے  تو  نظر  آنا  ضروری  ہے  مرے  ہونٹوں  پہ  اپنی  پیاس  رکھ  دو  اور  پھر  سوچو  کہ  اس  کے  بعد  بھی  دنیا  میں  کچھ  پانا  ضروری  ہے ', '  اپنے  ہر  ہر  لفظ  کا  خود  آئنہ  ہو  جاؤں  گا  اس  کو  چھوٹا  کہہ  کے  میں  کیسے  بڑا  ہو  جاؤں  گا  تم  گرانے  میں  لگے  تھے  تم  نے  سوچا  ہی  نہیں  میں  گرا  تو  مسئلہ  بن  کر  کھڑا  ہو  جاؤں  گا  مجھ  کو  چلنے  دو  اکیلا  ہے  ابھی  میرا  سفر  راستہ  روکا  گیا  تو  قافلہ  ہو  جاؤں  گا  ساری  دنیا  کی  نظر  میں  ہے  مرا  عہد  وفا  اک  ترے  کہنے  سے  کیا  میں  بے  وفا  ہو  جاؤں  گا ']"
بشر نواز,"['  پتہ  نہیں  وہ  کون  تھا  جو  میرے  ہاتھ  موگرے  کی  ڈال  پنکھ  مور  کا  تھما  کے  چل  دیا  پتہ  نہیں  وہ  کون  تھا  ہوا  کے  جھونکے  کی  طرح  جو  آیا  اور  گزر  گیا  نظر  کو  رنگ  دل  کو  نکہتوں  کے  دکھ  سے  بھر  گیا  میں  کون  ہوں  گزرنے  والا  کون  تھا  یہ  پھول  پنکھ  کیا  ہیں  کیوں  ملے  یہ  سوچتے  ہی  سوچتے  تمام  رنگ  ایک  رنگ  میں  اترتے  گئے  ۔۔۔۔۔۔سیاہ  رنگ  تمام  نکہتیں  ادھر  ادھر  بکھر  گئیں  ۔۔۔۔۔۔۔۔۔خلاؤں  میں  یقین  ہے۔۔۔۔۔۔  نہیں  نہیں  گمان  ہے  وہ  کوئی  میرا  دشمن  قدیم  تھا  دکھا  کے  جو  سراب  میری  پیاس  اور  بڑھا  گیا  میں  بے  حساب  آرزوؤں  کا  شکار  انتہائے  شوق  میں  فریب  اس  کا  کھا  گیا  گمان۔۔۔  نہیں  نہیں  یقین  ہے  وہ  کوئی  میرا  دوست  تھا  جو  دو  گھڑی  کے  واسطے  ہی  کیوں  نہ  ہو  نظر  کو  رنگ  دل  کو  نکہتوں  سے  بھر  گیا  پتہ  نہیں  کدھر  گیا  میں  اس  کو  ڈھونڈھتا  ہوا  تمام  کائنات  میں  ادھر  ادھر  بکھر  گیا ', '  نہیں  میں  یوں  نہیں  کہتا  کہ  یہ  دنیا  جہنم  اور  ہم  سب  اس  کا  ایندھن  ہیں  نہیں  یوں  بھی  نہیں  کہتا  کہ  ہم  جنت  کے  باسی  ہیں  سروں  پر  لاجوردی  شامیانے  اور  پیروں  میں  نرالے  ذائقوں  والے  پھلوں  کے  پیڑ  شیر  و  شہد  کی  نہریں  مچلتی  ہیں  مجھے  تو  بس  یہی  کچھ  عام  سی  کچھ  چھوٹی  چھوٹی  باتیں  کہنی  ہیں  مجھے  کہنا  ہے  اس  دھرتی  پہ  گلشن  بھی  ہیں  صحرا  بھی  مہکتی  نرم  مٹی  بھی  اور  اس  کی  کوکھ  میں  خوابوں  کا  جادو  آنے  والی  نت  نئی  فصلوں  کی  خوشبو  بھی  چٹختی  اور  تپتی  سخت  بے  حس  خون  کی  پیاسی  چٹانیں  بھی  مجھے  کہنا  ہے  ہم  سب  اپنی  دھرتی  کی  برائی  اور  بھلائی  سختیوں  اور  نرمیوں  اچھائیوں  کوتاہیوں  ہر  رنگ  ہر  پہلو  کے  مظہر  ہیں  ہمیں  انسان  کی  مانند  خیر  و  شر  محبت  اور  نفرت  دشمنی  اور  دوستی  کے  ساتھ  جینا  ہے  اسی  دھرتی  کا  شہد  و  سم  اسی  دھرتی  کے  کھٹ  مٹھ  جانے  پہچانے  مزے  کا  جام  پینا  ہے  مجھے  بس  اتنا  کہنا  ہے  کہ  ہم  کو  آسمانوں  یا  خلاؤں  کی  کوئی  مخلوق  مت  سمجھو ', '  ہر  نئی  رت  میں  نیا  ہوتا  ہے  منظر  میرا  ایک  پیکر  میں  کہاں  قید  ہے  پیکر  میرا  میں  کہاں  جاؤں  کہ  پہچان  سکے  کوئی  مجھے  اجنبی  مان  کے  چلتا  ہے  مجھے  گھر  میرا  جیسے  دشمن  ہی  نہیں  کوئی  مرا  اپنے  سوا  لوٹ  آتا  ہے  مری  سمت  ہی  پتھر  میرا  جو  بھی  آتا  ہے  وہی  دل  میں  سما  جاتا  ہے  کتنے  دریاؤں  کا  پیاسا  ہے  سمندر  میرا  تو  وہ  مہتاب  تکیں  راہ  اجالے  تیری  میں  وہ  سورج  کہ  اندھیرا  ہے  مقدر  میرا ', '  بہت  تھا  خوف  جس  کا  پھر  وہی  قصا  نکل  آیا  مرے  دکھ  سے  کسی  آواز  کا  رشتا  نکل  آیا  وہ  سر  سے  پاؤں  تک  جیسے  سلگتی  شام  کا  منظر  یہ  کس  جادو  کی  بستی  میں  دل  تنہا  نکل  آیا  جن  آنکھوں  کی  اداسی  میں  بیاباں  سانس  لیتے  ہیں  انہیں  کی  یاد  میں  نغموں  کا  یہ  دریا  نکل  آیا  سلگتے  دل  کے  آنگن  میں  ہوئی  خوابوں  کی  پھر  بارش  کہیں  کونپل  مہک  اٹھی  کہیں  پتا  نکل  آیا  پگھل  اٹھتا  ہے  اک  اک  لفظ  جن  ہونٹوں  کی  حدت  سے  میں  ان  کی  آنچ  پی  کر  اور  بھی  سچا  نکل  آیا  گماں  تھا  زندگی  بے  سمت  و  بے  منزل  بیاباں  ہے  مگر  اک  نام  پر  پھولوں  بھرا  رستا  نکل  آیا ', '  نہ  پھر  وہ  میں  تھا  نہ  پھر  وہ  تم  تھے  نہ  جانے  کتنی  مسافتیں  درمیاں  کھڑی  تھیں  اس  ایک  لمحے  کے  آئینے  پر  نہ  جانے  کتنے  برس  پریشان  دھول  کی  طرح  سے  جمے  تھے  جنہیں  رفاقت  سمجھ  کے  ہم  دونوں  مطمئن  تھے  اس  ایک  لمحے  کے  آئینے  میں  جب  اپنے  اپنے  نقاب  الٹ  کر  خود  اپنے  چہروں  کو  ہم  نے  دیکھا  تو  ایک  لمحہ  وہ  ایک  لمحے  کا  آئینہ  کتنی  صدیوں  کتنے  ہزار  میلوں  کی  شکل  میں  درمیاں  کھڑا  تھا  نہ  پھر  وہ  میں  تھا  نہ  پھر  وہ  تم  تھے  بس  ایک  ویراں  خموش  صحرا  بس  ایک  ویراں  خموش  صحرا ', '  اب  کی  بار  ملو  جب  مجھ  سے  پہلی  اور  بس  آخری  بار  ہنس  کر  ملنا  پیار  بھری  نظروں  سے  تکنا  ایسے  ملنا  جیسے  ازل  سے  میرے  لیے  تم  سرگرداں  تھے  بحر  تھا  میں  تم  موج  رواں  تھے  پہلی  اور  بس  آخری  بار  ایسے  ملنا  جیسے  تم  خود  مجھ  پہ  فدا  ہو  جیسے  مجسم  مہر  وفا  ہو  جیسے  بت  ہو  تم  نہ  خدا  ہو ', '  چپ  چاپ  سلگتا  ہے  دیا  تم  بھی  تو  دیکھو  کس  درد  کو  کہتے  ہیں  وفا  تم  بھی  تو  دیکھو  مہتاب  بکف  رات  کسے  ڈھونڈ  رہی  ہے  کچھ  دور  چلو  آؤ  ذرا  تم  بھی  تو  دیکھو  کس  طرح  کناروں  کو  ہے  سینے  سے  لگائے  ٹھہرے  ہوئے  پانی  کی  ادا  تم  بھی  تو  دیکھو  یادوں  کے  سمن  زار  سے  آئی  ہوئی  خوشبو  دامن  میں  چھپا  لائی  ہے  کیا  تم  بھی  تو  دیکھو  کچھ  رات  گئے  روز  جو  آتی  ہے  فضا  سے  ہر  دل  میں  ہے  اک  زخم  چھپا  تم  بھی  تو  دیکھو  ہر  ہنستے  ہوئے  پھول  سے  رشتہ  ہے  خزاں  کا  ہر  دل  میں  ہے  اک  زخم  چھپا  تم  بھی  تو  دیکھو  کیوں  آنے  لگیں  سانس  میں  گہرائیاں  سوچو  کیوں  ٹوٹ  چلے  بند  قبا  تم  بھی  تو  دیکھو ', '  کرو  گے  یاد  تو  ہر  بات  یاد  آئے  گی  گزرتے  وقت  کی  ہر  موج  ٹھہر  جائے  گی  یہ  چاند  بیتے  زمانوں  کا  آئنہ  ہوگا  بھٹکتے  ابر  میں  چہرہ  کوئی  بنا  ہوگا  اداس  رہ  ہے  کوئی  داستاں  سنائے  گی  کرو  گے  یاد  تو  ہر  بات  یاد  آئے  گی  برستا  بھیگتا  موسم  دھواں  دھواں  ہوگا  پگھلتی  شمع  پہ  چہرہ  کوئی  گماں  ہوگا  ہتھیلیوں  کی  حنا  یاد  کچھ  دلائے  گی  کرو  گے  یاد  تو  ہر  بات  یاد  آئے  گی  گلی  کے  موڑ  پہ  سونا  سا  کوئی  دروازہ  ترستی  آنکھ  میں  رستہ  کسی  کا  دیکھے  گا  نگاہ  دور  تلک  جا  کے  لوٹ  آئے  گی  کرو  گے  یاد  تو  ہر  بات  یاد  آئے  گی ', '  آہٹ  پہ  کان  در  پہ  نظر  اس  طرح  نہ  تھی  ایک  ایک  پل  کی  ہم  کو  خبر  اس  طرح  نہ  تھی  تھا  دل  میں  درد  پہلے  بھی  لیکن  نہ  اس  قدر  ویراں  تو  تھی  حیات  مگر  اس  طرح  نہ  تھی  ہر  ایک  موڑ  مقتل  ارمان  و  آرزو  پہلے  تو  تیری  راہ  گزر  اس  طرح  نہ  تھی  جب  تک  صبا  نے  چھیڑا  نہ  تھا  نکہت  گلاب  کوچہ  بہ  کوچہ  محو  سفر  اس  طرح  نہ  تھی  برسوں  میں  پہلے  ہوتی  تھی  نم  آستیں  کبھی  ارزاں  متاع  دیدۂ  تر  اس  طرح  نہ  تھی ']"
بہادر شاہ ظفر,"['  یا  مجھے  افسر  شاہانہ  بنایا  ہوتا  یا  مرا  تاج  گدایانہ  بنایا  ہوتا  اپنا  دیوانہ  بنایا  مجھے  ہوتا  تو  نے  کیوں  خرد  مند  بنایا  نہ  بنایا  ہوتا  خاکساری  کے  لیے  گرچہ  بنایا  تھا  مجھے  کاش  خاک  در  جانانہ  بنایا  ہوتا  نشۂ  عشق  کا  گر  ظرف  دیا  تھا  مجھ  کو  عمر  کا  تنگ  نہ  پیمانہ  بنایا  ہوتا  دل  صد  چاک  بنایا  تو  بلا  سے  لیکن  زلف  مشکیں  کا  ترے  شانہ  بنایا  ہوتا  صوفیوں  کے  جو  نہ  تھا  لائق  صحبت  تو  مجھے  قابل  جلسۂ  رندانہ  بنایا  ہوتا  تھا  جلانا  ہی  اگر  دورئ  ساقی  سے  مجھے  تو  چراغ  در  مے  خانہ  بنایا  ہوتا  شعلۂ  حسن  چمن  میں  نہ  دکھایا  اس  نے  ورنہ  بلبل  کو  بھی  پروانہ  بنایا  ہوتا  روز  معمورۂ  دنیا  میں  خرابی  ہے  ظفرؔ  ایسی  بستی  کو  تو  ویرانہ  بنایا  ہوتا ', '  بھری  ہے  دل  میں  جو  حسرت  کہوں  تو  کس  سے  کہوں  سنے  ہے  کون  مصیبت  کہوں  تو  کس  سے  کہوں  جو  تو  ہو  صاف  تو  کچھ  میں  بھی  صاف  تجھ  سے  کہوں  ترے  ہے  دل  میں  کدورت  کہوں  تو  کس  سے  کہوں  نہ  کوہ  کن  ہے  نہ  مجنوں  کہ  تھے  مرے  ہمدرد  میں  اپنا  درد  محبت  کہوں  تو  کس  سے  کہوں  دل  اس  کو  آپ  دیا  آپ  ہی  پشیماں  ہوں  کہ  سچ  ہے  اپنی  ندامت  کہوں  تو  کس  سے  کہوں  کہوں  میں  جس  سے  اسے  ہووے  سنتے  ہی  وحشت  پھر  اپنا  قصۂ  وحشت  کہوں  تو  کس  سے  کہوں  رہا  ہے  تو  ہی  تو  غم  خوار  اے  دل  غمگیں  ترے  سوا  غم  فرقت  کہوں  تو  کس  سے  کہوں  جو  دوست  ہو  تو  کہوں  تجھ  سے  دوستی  کی  بات  تجھے  تو  مجھ  سے  عداوت  کہوں  تو  کس  سے  کہوں  نہ  مجھ  کو  کہنے  کی  طاقت  کہوں  تو  کیا  احوال  نہ  اس  کو  سننے  کی  فرصت  کہوں  تو  کس  سے  کہوں  کسی  کو  دیکھتا  اتنا  نہیں  حقیقت  میں  ظفرؔ  میں  اپنی  حقیقت  کہوں  تو  کس  سے  کہوں ', '  لگتا  نہیں  ہے  دل  مرا  اجڑے  دیار  میں  کس  کی  بنی  ہے  عالم  ناپائیدار  میں  ان  حسرتوں  سے  کہہ  دو  کہیں  اور  جا  بسیں  اتنی  جگہ  کہاں  ہے  دل  داغدار  میں  کانٹوں  کو  مت  نکال  چمن  سے  او  باغباں  یہ  بھی  گلوں  کے  ساتھ  پلے  ہیں  بہار  میں  بلبل  کو  باغباں  سے  نہ  صیاد  سے  گلہ  قسمت  میں  قید  لکھی  تھی  فصل  بہار  میں  کتنا  ہے  بد  نصیب  ظفرؔ  دفن  کے  لیے  دو  گز  زمین  بھی  نہ  ملی  کوئے  یار  میں ', '  بات  کرنی  مجھے  مشکل  کبھی  ایسی  تو  نہ  تھی  جیسی  اب  ہے  تری  محفل  کبھی  ایسی  تو  نہ  تھی  لے  گیا  چھین  کے  کون  آج  ترا  صبر  و  قرار  بے  قراری  تجھے  اے  دل  کبھی  ایسی  تو  نہ  تھی  اس  کی  آنکھوں  نے  خدا  جانے  کیا  کیا  جادو  کہ  طبیعت  مری  مائل  کبھی  ایسی  تو  نہ  تھی  عکس  رخسار  نے  کس  کے  ہے  تجھے  چمکایا  تاب  تجھ  میں  مہ  کامل  کبھی  ایسی  تو  نہ  تھی  اب  کی  جو  راہ  محبت  میں  اٹھائی  تکلیف  سخت  ہوتی  ہمیں  منزل  کبھی  ایسی  تو  نہ  تھی  پائے  کوباں  کوئی  زنداں  میں  نیا  ہے  مجنوں  آتی  آواز  سلاسل  کبھی  ایسی  تو  نہ  تھی  نگہ  یار  کو  اب  کیوں  ہے  تغافل  اے  دل  وہ  ترے  حال  سے  غافل  کبھی  ایسی  تو  نہ  تھی  چشم  قاتل  مری  دشمن  تھی  ہمیشہ  لیکن  جیسی  اب  ہو  گئی  قاتل  کبھی  ایسی  تو  نہ  تھی  کیا  سبب  تو  جو  بگڑتا  ہے  ظفرؔ  سے  ہر  بار  خو  تری  حور  شمائل  کبھی  ایسی  تو  نہ  تھی ']"
پروین شاکر,"['  جانے  کب  تک  تری  تصویر  نگاہوں  میں  رہی  ہو  گئی  رات  ترے  عکس  کو  تکتے  تکتے  میں  نے  پھر  تیرے  تصور  کے  کسی  لمحے  میں  تیری  تصویر  پہ  لب  رکھ  دیے  آہستہ  سے! ', '  پورا  دکھ  اور  آدھا  چاند  ہجر  کی  شب  اور  ایسا  چاند  دن  میں  وحشت  بہل  گئی  رات  ہوئی  اور  نکلا  چاند  کس  مقتل  سے  گزرا  ہوگا  اتنا  سہما  سہما  چاند  یادوں  کی  آباد  گلی  میں  گھوم  رہا  ہے  تنہا  چاند  میری  کروٹ  پر  جاگ  اٹھے  نیند  کا  کتنا  کچا  چاند  میرے  منہ  کو  کس  حیرت  سے  دیکھ  رہا  ہے  بھولا  چاند  اتنے  گھنے  بادل  کے  پیچھے  کتنا  تنہا  ہوگا  چاند  آنسو  روکے  نور  نہائے  دل  دریا  تن  صحرا  چاند  اتنے  روشن  چہرے  پر  بھی  سورج  کا  ہے  سایا  چاند  جب  پانی  میں  چہرہ  دیکھا  تو  نے  کس  کو  سوچا  چاند  برگد  کی  اک  شاخ  ہٹا  کر  جانے  کس  کو  جھانکا  چاند  بادل  کے  ریشم  جھولے  میں  بھور  سمے  تک  سویا  چاند  رات  کے  شانے  پر  سر  رکھے  دیکھ  رہا  ہے  سپنا  چاند  سوکھے  پتوں  کے  جھرمٹ  پر  شبنم  تھی  یا  ننھا  چاند  ہاتھ  ہلا  کر  رخصت  ہوگا  اس  کی  صورت  ہجر  کا  چاند  صحرا  صحرا  بھٹک  رہا  ہے  اپنے  عشق  میں  سچا  چاند  رات  کے  شاید  ایک  بجے  ہیں  سوتا  ہوگا  میرا  چاند ', '  آج  کی  شب  تو  کسی  طور  گزر  جائے  گی  رات  گہری  ہے  مگر  چاند  چمکتا  ہے  ابھی  میرے  ماتھے  پہ  ترا  پیار  دمکتا  ہے  ابھی  میری  سانسوں  میں  ترا  لمس  مہکتا  ہے  ابھی  میرے  سینے  میں  ترا  نام  دھڑکتا  ہے  ابھی  زیست  کرنے  کو  مرے  پاس  بہت  کچھ  ہے  ابھی  تیری  آواز  کا  جادو  ہے  ابھی  میرے  لیے  تیرے  ملبوس  کی  خوشبو  ہے  ابھی  میرے  لیے  تیری  بانہیں  ترا  پہلو  ہے  ابھی  میرے  لیے  سب  سے  بڑھ  کر  مری  جاں  تو  ہے  ابھی  میرے  لیے  زیست  کرنے  کو  مرے  پاس  بہت  کچھ  ہے  ابھی  آج  کی  شب  تو  کسی  طور  گزر  جائے  گی!  آج  کے  بعد  مگر  رنگ  وفا  کیا  ہوگا  عشق  حیراں  ہے  سر  شہر  صبا  کیا  ہوگا  میرے  قاتل  ترا  انداز  جفا  کیا  ہوگا!  آج  کی  شب  تو  بہت  کچھ  ہے  مگر  کل  کے  لیے  ایک  اندیشۂ  بے  نام  ہے  اور  کچھ  بھی  نہیں  دیکھنا  یہ  ہے  کہ  کل  تجھ  سے  ملاقات  کے  بعد  رنگ  امید  کھلے  گا  کہ  بکھر  جائے  گا  وقت  پرواز  کرے  گا  کہ  ٹھہر  جائے  گا  جیت  ہو  جائے  گی  یا  کھیل  بگڑ  جائے  گا  خواب  کا  شہر  رہے  گا  کہ  اجڑ  جائے  گا ', '  اس  عمر  کے  بعد  اس  کو  دیکھا!  آنکھوں  میں  سوال  تھے  ہزاروں  ہونٹوں  پہ  مگر  وہی  تبسم!  چہرے  پہ  لکھی  ہوئی  اداسی  لہجے  میں  مگر  بلا  کا  ٹھہراؤ  آواز  میں  گونجتی  جدائی  بانہیں  تھیں  مگر  وصال  ساماں!  سمٹی  ہوئی  اس  کے  بازوؤں  میں  تا  دیر  میں  سوچتی  رہی  تھی  کس  ابر  گریز  پا  کی  خاطر  میں  کیسے  شجر  سے  کٹ  گئی  تھی  کس  چھاؤں  کو  ترک  کر  دیا  تھا  میں  اس  کے  گلے  لگی  ہوئی  تھی  وہ  پونچھ  رہا  تھا  مرے  آنسو  لیکن  بڑی  دیر  ہو  چکی  تھی! ', '  کچھ  تو  ہوا  بھی  سرد  تھی  کچھ  تھا  ترا  خیال  بھی  دل  کو  خوشی  کے  ساتھ  ساتھ  ہوتا  رہا  ملال  بھی  بات  وہ  آدھی  رات  کی  رات  وہ  پورے  چاند  کی  چاند  بھی  عین  چیت  کا  اس  پہ  ترا  جمال  بھی  سب  سے  نظر  بچا  کے  وہ  مجھ  کو  کچھ  ایسے  دیکھتا  ایک  دفعہ  تو  رک  گئی  گردش  ماہ  و  سال  بھی  دل  تو  چمک  سکے  گا  کیا  پھر  بھی  تراش  کے  دیکھ  لیں  شیشہ  گران  شہر  کے  ہاتھ  کا  یہ  کمال  بھی  اس  کو  نہ  پا  سکے  تھے  جب  دل  کا  عجیب  حال  تھا  اب  جو  پلٹ  کے  دیکھیے  بات  تھی  کچھ  محال  بھی  میری  طلب  تھا  ایک  شخص  وہ  جو  نہیں  ملا  تو  پھر  ہاتھ  دعا  سے  یوں  گرا  بھول  گیا  سوال  بھی  اس  کی  سخن  طرازیاں  میرے  لیے  بھی  ڈھال  تھیں  اس  کی  ہنسی  میں  چھپ  گیا  اپنے  غموں  کا  حال  بھی  گاہ  قریب  شاہ  رگ  گاہ  بعید  وہم  و  خواب  اس  کی  رفاقتوں  میں  رات  ہجر  بھی  تھا  وصال  بھی  اس  کے  ہی  بازوؤں  میں  اور  اس  کو  ہی  سوچتے  رہے  جسم  کی  خواہشوں  پہ  تھے  روح  کے  اور  جال  بھی  شام  کی  نا  سمجھ  ہوا  پوچھ  رہی  ہے  اک  پتا  موج  ہوائے  کوئے  یار  کچھ  تو  مرا  خیال  بھی ', '  چلنے  کا  حوصلہ  نہیں  رکنا  محال  کر  دیا  عشق  کے  اس  سفر  نے  تو  مجھ  کو  نڈھال  کر  دیا  اے  مری  گل  زمیں  تجھے  چاہ  تھی  اک  کتاب  کی  اہل  کتاب  نے  مگر  کیا  ترا  حال  کر  دیا  ملتے  ہوئے  دلوں  کے  بیچ  اور  تھا  فیصلہ  کوئی  اس  نے  مگر  بچھڑتے  وقت  اور  سوال  کر  دیا  اب  کے  ہوا  کے  ساتھ  ہے  دامن  یار  منتظر  بانوئے  شب  کے  ہاتھ  میں  رکھنا  سنبھال  کر  دیا  ممکنہ  فیصلوں  میں  ایک  ہجر  کا  فیصلہ  بھی  تھا  ہم  نے  تو  ایک  بات  کی  اس  نے  کمال  کر  دیا  میرے  لبوں  پہ  مہر  تھی  پر  میرے  شیشہ  رو  نے  تو  شہر  کے  شہر  کو  مرا  واقف  حال  کر  دیا  چہرہ  و  نام  ایک  ساتھ  آج  نہ  یاد  آ  سکے  وقت  نے  کس  شبیہ  کو  خواب  و  خیال  کر  دیا  مدتوں  بعد  اس  نے  آج  مجھ  سے  کوئی  گلہ  کیا  منصب  دلبری  پہ  کیا  مجھ  کو  بحال  کر  دیا ', ""  اپنے  بستر  پہ  بہت  دیر  سے  میں  نیم  دراز  سوچتی  تھی  کہ  وہ  اس  وقت  کہاں  پر  ہوگا  میں  یہاں  ہوں  مگر  اس  کوچۂ  رنگ  و  بو  میں  روز  کی  طرح  سے  وہ  آج  بھی  آیا  ہوگا  اور  جب  اس  نے  وہاں  مجھ  کو  نہ  پایا  ہوگا!؟  آپ  کو  علم  ہے  وہ  آج  نہیں  آئی  ہیں؟  میری  ہر  دوست  سے  اس  نے  یہی  پوچھا  ہوگا  کیوں  نہیں  آئی  وہ  کیا  بات  ہوئی  ہے  آخر  خود  سے  اس  بات  پہ  سو  بار  وہ  الجھا  ہوگا  کل  وہ  آئے  گی  تو  میں  اس  سے  نہیں  بولوں  گا  آپ  ہی  آپ  کئی  بار  وہ  روٹھا  ہوگا  وہ  نہیں  ہے  تو  بلندی  کا  سفر  کتنا  کٹھن  سیڑھیاں  چڑھتے  ہوئے  اس  نے  یہ  سوچا  ہوگا  راہداری  میں  ہرے  لان  میں  پھولوں  کے  قریب  اس  نے  ہر  سمت  مجھے  آن  کے  ڈھونڈا  ہوگا  نام  بھولے  سے  جو  میرا  کہیں  آیا  ہوگا  غیر  محسوس  طریقے  سے  وہ  چونکا  ہوگا  ایک  جملے  کو  کئی  بار  سنایا  ہوگا  بات  کرتے  ہوئے  سو  بار  وہ  بھولا  ہوگا  یہ  جو  لڑکی  نئی  آئی  ہے  کہیں  وہ  تو  نہیں  اس  نے  ہر  چہرہ  یہی  سوچ  کے  دیکھا  ہوگا  جان  محفل  ہے  مگر  آج  فقط  میرے  بغیر  ہائے  کس  درجہ  وہی  بزم  میں  تنہا  ہوگا  کبھی  سناٹوں  سے  وحشت  جو  ہوئی  ہوگی  اسے  اس  نے  بے  ساختہ  پھر  مجھ  کو  پکارا  ہوگا  چلتے  چلتے  کوئی  مانوس  سی  آہٹ  پا  کر  دوستوں  کو  بھی  کس  عذر  سے  روکا  ہوگا  یاد  کر  کے  مجھے  نم  ہو  گئی  ہوں  گی  پلکیں  ''آنکھ  میں  پڑ  گیا  کچھ''  کہہ  کے  یہ  ٹالا  ہوگا  اور  گھبرا  کے  کتابوں  میں  جو  لی  ہوگی  پناہ  ہر  سطر  میں  مرا  چہرہ  ابھر  آیا  ہوگا  جب  ملی  ہوگی  اسے  میری  علالت  کی  خبر  اس  نے  آہستہ  سے  دیوار  کو  تھاما  ہوگا  سوچ  کر  یہ  کہ  بہل  جائے  پریشانی  دل  یوں  ہی  بے  وجہ  کسی  شخص  کو  روکا  ہوگا!  اتفاقاً  مجھے  اس  شام  مری  دوست  ملی  میں  نے  پوچھا  کہ  سنو  آئے  تھے  وہ؟  کیسے  تھے؟  مجھ  کو  پوچھا  تھا  مجھے  ڈھونڈا  تھا  چاروں  جانب؟  اس  نے  اک  لمحے  کو  دیکھا  مجھے  اور  پھر  ہنس  دی  اس  ہنسی  میں  تو  وہ  تلخی  تھی  کہ  اس  سے  آگے  کیا  کہا  اس  نے  مجھے  یاد  نہیں  ہے  لیکن  اتنا  معلوم  ہے  خوابوں  کا  بھرم  ٹوٹ  گیا! "", '  وہ  تو  خوش  بو  ہے  ہواؤں  میں  بکھر  جائے  گا  مسئلہ  پھول  کا  ہے  پھول  کدھر  جائے  گا  ہم  تو  سمجھے  تھے  کہ  اک  زخم  ہے  بھر  جائے  گا  کیا  خبر  تھی  کہ  رگ  جاں  میں  اتر  جائے  گا  وہ  ہواؤں  کی  طرح  خانہ  بجاں  پھرتا  ہے  ایک  جھونکا  ہے  جو  آئے  گا  گزر  جائے  گا  وہ  جب  آئے  گا  تو  پھر  اس  کی  رفاقت  کے  لیے  موسم  گل  مرے  آنگن  میں  ٹھہر  جائے  گا  آخرش  وہ  بھی  کہیں  ریت  پہ  بیٹھی  ہوگی  تیرا  یہ  پیار  بھی  دریا  ہے  اتر  جائے  گا  مجھ  کو  تہذیب  کے  برزخ  کا  بنایا  وارث  جرم  یہ  بھی  مرے  اجداد  کے  سر  جائے  گا ', '  کو  بہ  کو  پھیل  گئی  بات  شناسائی  کی  اس  نے  خوشبو  کی  طرح  میری  پذیرائی  کی  کیسے  کہہ  دوں  کہ  مجھے  چھوڑ  دیا  ہے  اس  نے  بات  تو  سچ  ہے  مگر  بات  ہے  رسوائی  کی  وہ  کہیں  بھی  گیا  لوٹا  تو  مرے  پاس  آیا  بس  یہی  بات  ہے  اچھی  مرے  ہرجائی  کی  تیرا  پہلو  ترے  دل  کی  طرح  آباد  رہے  تجھ  پہ  گزرے  نہ  قیامت  شب  تنہائی  کی  اس  نے  جلتی  ہوئی  پیشانی  پہ  جب  ہاتھ  رکھا  روح  تک  آ  گئی  تاثیر  مسیحائی  کی  اب  بھی  برسات  کی  راتوں  میں  بدن  ٹوٹتا  ہے  جاگ  اٹھتی  ہیں  عجب  خواہشیں  انگڑائی  کی ', '  میں  کیوں  اس  کو  فون  کروں!  اس  کے  بھی  تو  علم  میں  ہوگا  کل  شب  موسم  کی  پہلی  بارش  تھی! ']"
شہریار,"['  لو  تیسواں  سال  بھی  بیت  گیا  لو  بال  روپہلی  ہونے  لگے  لو  کاسۂ  چشم  ہوا  خالی  لو  دل  میں  نہیں  اب  درد  کوئی  یہ  تیس  برس  کیسے  کاٹے  یہ  تیس  برس  کیسے  گزرے  آسان  سوال  ہے  کتنا  یہ!  معلوم  ہے  مجھ  کو  یہ  دنیا  کس  طرح  وجود  میں  آئی  ہے  کس  طرح  فنا  ہوگی  اک  دن  معلوم  ہے  مجھ  کو  انساں  نے  کس  طرح  سے  کی  تخلیق  خدا  کس  طرح  بتوں  کو  پیدا  کیا  معلوم  ہے  مجھ  کو  میں  کیا  ہوں  کس  واسطے  اب  تک  زندہ  ہوں  اک  اس  کے  جواب  کا  علم  نہیں  یہ  تیس  برس  کیسے  کاٹے  ہاں  یاد  ہے  اتنا  میں  اک  دن  ٹافی  کے  لیے  رویا  تھا  بہت  اماں  نے  مجھے  پیٹا  تھا  بہت  ہاں  یاد  ہے  اتنا  میں  اک  دن  تتلی  کا  تعاقب  کرتے  ہوئے  اک  پیڑ  سے  جا  ٹکرایا  تھا  ہاں  اتنا  یاد  ہے  میں  اک  دن  نیندوں  کے  دیار  میں  سپنوں  کی  پریوں  سے  لپٹ  کر  سویا  تھا  ہاں  اتنا  یاد  ہے  میں  اک  دن  گھر  والوں  سے  اپنے  لڑ  بھڑ  کے  توڑ  آیا  تھا  سب  رشتے  ناطے  ہاں  اتنا  یاد  ہے  میں  اک  دن  جب  بہت  دکھی  تھا  تنہا  تھا  اک  جسم  کی  آگ  میں  پگھلا  تھا  ہاں  یہ  بھی  یاد  ہے  میں  اک  دن  سچ  بول  کے  پچھتایا  تھا  بہت  اپنے  سے  بھی  شرمایا  تھا  بہت  ہاں  یہ  بھی  یاد  ہے  مجھ  کو  کہ  میں  جب  بہت  ہی  بے  کل  ہوتا  تھا  اشعار  بھی  لکھا  کرتا  تھا  ہاں  یہ  بھی  یاد  ہے  مجھ  کو  کہ  میں  روٹی  روزی  کی  تمنا  میں  بڑا  خوار  ہوا  اس  دنیا  میں  ہاں  اور  بھی  کچھ  ہے  یاد  مجھے  مگر  اس  کا  جواب  کہاں  یہ  سب  یہ  تیس  برس  کیسے  گزرے  یہ  تیس  برس  کیسے  کاٹے  اب  اس  کے  جواب  سے  کیا  ہوگا  چلو  اٹھو  کہ  صبح  ہوئی  دیکھو  چلو  اٹھو  کہ  اپنا  کام  کریں  چلو  اٹھو  کہ  شہر  تمنا  میں  مرہم  ڈھونڈیں  ان  زخموں  کا  جو  دل  نے  ابھی  تک  کھائے  نہیں  تعبیر  کریں  ان  خوابوں  کی  جو  آنکھوں  نے  دکھلائے  نہیں  ان  لمحوں  کے  ہم  راز  بنیں  جو  زیست  میں  اپنی  آئے  نہیں  چلو  تیسواں  سال  بھی  بیت  گیا  چلو  مے  چھلکائیں  جشن  کریں  چلو  سر  کو  جھکائیں  سجدے  میں  اس  عمر  فرومایہ  کا  سفر  آدھے  سے  زیادہ  ختم  ہوا ', '  زندگی  جب  بھی  تری  بزم  میں  لاتی  ہے  ہمیں  یہ  زمیں  چاند  سے  بہتر  نظر  آتی  ہے  ہمیں  سرخ  پھولوں  سے  مہک  اٹھتی  ہیں  دل  کی  راہیں  دن  ڈھلے  یوں  تری  آواز  بلاتی  ہے  ہمیں  یاد  تیری  کبھی  دستک  کبھی  سرگوشی  سے  رات  کے  پچھلے  پہر  روز  جگاتی  ہے  ہمیں  ہر  ملاقات  کا  انجام  جدائی  کیوں  ہے  اب  تو  ہر  وقت  یہی  بات  ستاتی  ہے  ہمیں ', '  دروازۂ  جاں  سے  ہو  کر  چپکے  سے  ادھر  آ  جاؤ  اس  برف  بھری  بوری  کو  پیچھے  کی  طرف  سرکاؤ  ہر  گھاؤ  پہ  بوسے  چھڑکو  ہر  زخم  کو  تم  سہلاؤ  میں  تاروں  کی  اس  شب  کو  تقسیم  کروں  یوں  سب  کو  جاگیر  ہو  جیسے  میری  یہ  عرض  نہ  تم  ٹھکراؤ  چپکے  سے  ادھر  آ  جاؤ ', '  میرے  لیے  رات  نے  آج  فراہم  کیا  ایک  نیا  مرحلہ  نیندوں  سے  خالی  کیا  اشکوں  سے  پھر  بھر  دیا  کاسہ  مری  آنکھ  کا  اور  کہا  کان  میں  میں  نے  ہر  اک  جرم  سے  تم  کو  بری  کر  دیا  میں  نے  سدا  کے  لیے  تم  کو  رہا  کر  دیا  جاؤ  جدھر  چاہو  تم  جاگو  کہ  سو  جاؤ  تم  خواب  کا  در  بند  ہے ', '  دل  چیز  کیا  ہے  آپ  مری  جان  لیجئے  بس  ایک  بار  میرا  کہا  مان  لیجئے  اس  انجمن  میں  آپ  کو  آنا  ہے  بار  بار  دیوار  و  در  کو  غور  سے  پہچان  لیجئے  مانا  کہ  دوستوں  کو  نہیں  دوستی  کا  پاس  لیکن  یہ  کیا  کہ  غیر  کا  احسان  لیجئے  کہئے  تو  آسماں  کو  زمیں  پر  اتار  لائیں  مشکل  نہیں  ہے  کچھ  بھی  اگر  ٹھان  لیجئے ', '  ان  آنکھوں  کی  مستی  کے  مستانے  ہزاروں  ہیں  ان  آنکھوں  سے  وابستہ  افسانے  ہزاروں  ہیں  اک  تم  ہی  نہیں  تنہا  الفت  میں  مری  رسوا  اس  شہر  میں  تم  جیسے  دیوانے  ہزاروں  ہیں  اک  صرف  ہمیں  مے  کو  آنکھوں  سے  پلاتے  ہیں  کہنے  کو  تو  دنیا  میں  مے  خانے  ہزاروں  ہیں  اس  شمع  فروزاں  کو  آندھی  سے  ڈراتے  ہو  اس  شمع  فروزاں  کے  پروانے  ہزاروں  ہیں ', '  بوتل  کے  اندر  کا  جن  نکلے  تو  اس  سے  پوچھیں  جینے  کا  کیا  ڈھنگ  کریں  کن  سپنوں  سے  جنگ  کریں  کھولو  سوڈا  لاؤ  گلاس  دو  آنے  کے  سیخ  کباب  سگریٹ  بھی  لیتے  آنا  پارک  میں  کیا  وہ  آئی  تھی  آج  بھی  کیا  شرمائی  تھی  کیسے  کپڑے  پہنے  تھی  کیا  انداز  تھا  جوڑے  کا  تم  نے  اس  سے  پوچھا  تھا  رات  جو  تم  نے  سوچا  تھا  فیضؔ  کی  تازہ  نظم  پڑھی  اور  بیدیؔ  کا  افسانہ  لوپ  سے  کیا  حاصل  ہوگا  دریا  کیا  ساحل  ہوگا  بھوک  سے  جنتا  مرتی  ہے  پنجابی  صوبے  کے  بعد  چین  نئی  دھمکی  دے  گا  اندرا  جی  کے  بھاشن  میں  پنڈت  جی  کی  بات  کہاں  شاستری  اردو  بولتے  تھے  جن  سنگھی  کیوں  سنتے  تھے  آج  کسی  کی  برسی  تھی  ویسٹ  انڈیز  ہی  جیتے  گا  تھوڑا  سوڈا  اور  ملاؤ  کدھر  لوٹری  ہے  بتلاؤ  تم  اتنے  خاموش  ہو  کیوں  نظم  کوئی  کہہ  ڈالی  کیا  تو  پھر  کیا  ہے  ہو  جائے  لیکن  شرط  ترنم  ہے  پنکھے  کی  اسپیڈ  بڑھاؤ  کٹھمنڈو  نیپال  میں  ہے  سارتر  کی  بیوی  کیسی  ہے  ہم  بندر  کے  پوتے  ہیں  میرٹھ  سے  قینچی  بھی  لائے  لا  یعنی  ہیں  مرگ  و  زیست  بے  معنی  ہیں  سب  الفاظ  بے  حس  ہے  مخلوق  خدا  ہر  انساں  اک  سایہ  ہے  شادی  غم  اک  دھوکا  ہے  دل  آنکھیں  لب  ہاتھ  دماغ  ایک  وبا  کی  زد  میں  ہیں  اپنے  زوال  کی  حد  میں  ہیں ', '  جستجو  جس  کی  تھی  اس  کو  تو  نہ  پایا  ہم  نے  اس  بہانے  سے  مگر  دیکھ  لی  دنیا  ہم  نے  سب  کا  احوال  وہی  ہے  جو  ہمارا  ہے  آج  یہ  الگ  بات  کہ  شکوہ  کیا  تنہا  ہم  نے  خود  پشیمان  ہوئے  نے  اسے  شرمندہ  کیا  عشق  کی  وضع  کو  کیا  خوب  نبھایا  ہم  نے  کون  سا  قہر  یہ  آنکھوں  پہ  ہوا  ہے  نازل  ایک  مدت  سے  کوئی  خواب  نہ  دیکھا  ہم  نے  عمر  بھر  سچ  ہی  کہا  سچ  کے  سوا  کچھ  نہ  کہا  اجر  کیا  اس  کا  ملے  گا  یہ  نہ  سوچا  ہم  نے ', '  سینے  میں  جلن  آنکھوں  میں  طوفان  سا  کیوں  ہے  اس  شہر  میں  ہر  شخص  پریشان  سا  کیوں  ہے  دل  ہے  تو  دھڑکنے  کا  بہانہ  کوئی  ڈھونڈے  پتھر  کی  طرح  بے  حس  و  بے  جان  سا  کیوں  ہے  تنہائی  کی  یہ  کون  سی  منزل  ہے  رفیقو  تا  حد  نظر  ایک  بیابان  سا  کیوں  ہے  ہم  نے  تو  کوئی  بات  نکالی  نہیں  غم  کی  وہ  زود  پشیمان  پشیمان  سا  کیوں  ہے  کیا  کوئی  نئی  بات  نظر  آتی  ہے  ہم  میں  آئینہ  ہمیں  دیکھ  کے  حیران  سا  کیوں  ہے ']"
شکیل بدایونی,"['  آج  کیا  ہے  جو  ملا  شوخ  نگاہوں  کو  قرار؟  کیا  ہوا  حسن  کی  معصوم  حیاؤں  کا  وقار  آج  کیوں  تم  مجھے  دیکھے  ہی  چلے  جاتے  ہو؟  دفعتاً  ٹوٹ  گیا  کس  لیے  بجتا  ہوا  ساز  کیا  ہوئے  نغمے  وہ  اب  کیوں  نہیں  آتی  آواز  آج  ہونٹوں  پہ  خموشی  ہی  خموشی  کیوں  ہے؟  خوب  تدبیر  نکالی  ہے  منانے  کی  مجھے  آتش  سوز  محبت  میں  جلانے  کی  مجھے  بھولے  بھالے  ہو  تو  دے  دو  مرے  شکوؤں  کا  جواب  تم  نے  کیا  پیشتر  اپنا  نہ  بنایا  مجھ  کو  پھر  یکایک  نہ  نگاہوں  سے  گرایا  مجھ  کو  یہ  اگر  جھوٹ  ہے  تو  منہ  سے  کہو  چپ  کیوں  ہو  تو  نے  اک  دل  کو  مرے  درس  محبت  نہ  دیا  اور  پھر  جان  کے  داغ  غم  فرقت  نہ  دیا  یہ  اگر  جھوٹ  ہے  تو  منہ  سے  کہو،  چپ  کیوں  ہو  تم  نے  کیا  مجھ  سے  کسی  قسم  کا  وعدہ  نہ  کیا  یہ  اگر  جھوٹ  ہے  تو  منہ  سے  کہو،  چپ  کیوں  ہو؟  دے  سکے  تم  نہ  مرے  ایک  بھی  شکوے  کا  جواب  اب  میں  سمجھا  کہ  ہے  کیا  راز  بدامان  حجاب  واقعی  تم  کو  ندامت  ہے  جو  خاموش  ہو  تم  یا  کسی  پردۂ  تصویر  میں  روپوش  ہو  تم!! ', '  اک  شہنشاہ  نے  بنوا  کے  حسیں  تاج  محل  ساری  دنیا  کو  محبت  کی  نشانی  دی  ہے  اس  کے  سائے  میں  سدا  پیار  کے  چرچے  ہوں  گے  ختم  جو  ہو  نہ  سکے  گی  وہ  کہانی  دی  ہے  اک  شہنشاہ  نے  بنوا  کے  حسیں  تاج  محل  تاج  وہ  شمع  ہے  الفت  کے  صنم  خانے  کی  جس  کے  پروانوں  میں  مفلس  بھی  ہیں  زردار  بھی  ہیں  سنگ  مرمر  میں  سمائے  ہوئے  خوابوں  کی  قسم  مرحلے  پیار  کے  آساں  بھی  ہیں  دشوار  بھی  ہیں  دل  کو  اک  جوش  ارادوں  کو  جوانی  دی  ہے  اک  شہنشاہ  نے  بنوا  کے  حسیں  تاج  محل  تاج  اک  زندہ  تصور  ہے  کسی  شاعر  کا  اس  کا  افسانہ  حقیقت  کے  سوا  کچھ  بھی  نہیں  اس  کے  آغوش  میں  آ  کر  یہ  گماں  ہوتا  ہے  زندگی  جیسے  محبت  کے  سوا  کچھ  بھی  نہیں  تاج  نے  پیار  کی  موجوں  کو  روانی  دی  ہے  اک  شہنشاہ  نے  بنوا  کے  حسیں  تاج  محل  یہ  حسیں  رات  یہ  مہکی  ہوئی  پر  نور  فضا  ہو  اجازت  تو  یہ  دل  عشق  کا  اظہار  کرے  عشق  انسان  کو  انسان  بنا  دیتا  ہے  کس  کی  ہمت  ہے  محبت  سے  جو  انکار  کرے  آج  تقدیر  نے  یہ  رات  سہانی  دی  ہے  اک  شہنشاہ  نے  بنوا  کے  حسیں  تاج  محل  ساری  دنیا  کو  محبت  کی  نشانی  دی  ہے  اک  شہنشاہ  نے  بنوا  کے  حسیں  تاج  محل..... ', '  ہم  نشیں  رات  کی  مغموم  خموشی  میں  مجھے  دور  کچھ  دھیمی  سی  نغموں  کی  صدا  آتی  ہے  جیسے  جاتی  ہوئی  افسردہ  جوانی  کی  پکار  جس  کو  سن  سن  کے  مری  روح  لرز  جاتی  ہے  جیسے  گھٹتی  ہوئی  موجوں  کا  اترتا  ہوا  شور  مطربہ  جیسے  کوئی  دور  نکل  جاتی  ہے  یا  ہواؤں  کا  ترنم  کسی  ویرانے  میں  جیسے  تنہائی  میں  دوشیزہ  کوئی  گاتی  ہے  میں  بہت  غور  سے  نغمات  سنا  کرتا  ہوں  سچ  تو  یہ  ہے  کہ  مری  جان  پہ  بن  جاتی  ہے  بار  بار  اٹھ  کے  میں  جاتا  ہوں  صداؤں  کی  طرف  لیکن  اک  شے  ہے  جو  واپس  مجھے  لے  آتی  ہے  چونک  اٹھتا  ہوں  جب  اس  خواب  سے  حیراں  ہو  کر  پھر  مجھے  دوسری  دنیا  ہی  نظر  آتی  ہے  آہ،  وہ  بھوک  کے  مارے  ہوئے  افراد  ہنسیں  جن  کی  صورت  پہ  قناعت  بھی  ترس  کھاتی  ہے  جیسے  اجڑی  ہوئی  محفل  کے  کچھ  افسردہ  چراغ  روشنی  میں  جنہیں  ہر  گام  پہ  ٹھکراتی  ہے  آہ  وہ  حضرت  انسان  ہی  کا  درد  و  ستم  جس  کا  اظہار  بھی  کرتے  ہوئے  شرم  آتی  ہے  وہ  ترانے  جو  سنا  کرتا  ہوں  تنہائی  میں  ان  ترانوں  میں  مجھے  بوئے  وفا  آتی  ہے  گاؤں  گا  نغمے  وہ  تعمیر  محبت  کے  لیے  مے  کدہ  چھوڑ  دیا  جن  کی  اشاعت  کے  لیے ', '  مرے  ساقیا  مجھے  بھول  جا  مرے  دل  ربا  مجھے  بھول  جا  نہ  وہ  دل  رہا  نہ  وہ  جی  رہا  نہ  وہ  دور  عیش  و  خوشی  رہا  نہ  وہ  ربط  و  ضبط  دلی  رہا  نہ  وہ  اوج  تشنہ  لبی  رہا  نہ  وہ  ذوق  بادہ  کشی  رہا  میں  الم  نواز  ہوں  آج  کل  میں  شکستہ  ساز  ہوں  آج  کل  میں  سراپا  راز  ہوں  آج  کل  مجھے  اب  خیال  میں  بھی  نہ  ملا  مجھے  بھول  جا  مجھے  بھول  جا  مجھے  زندگی  سے  عزیز  تر  فقط  ایک  تیری  ہی  ذات  تھی  تری  ہر  نگاہ  مرے  لیے  سبب  سکون  حیات  تھی  مری  داستان  وفا  کبھی  تری  شرح  حسن  صفات  تھی  مگر  اب  تو  رنگ  ہی  اور  ہے  نہ  وہ  طرز  ہے  نہ  وہ  طور  ہے  یہ  ستم  بھی  قابل  غور  ہے  تجھے  اپنے  حسن  کا  واسطہ  مجھے  بھول  جا  مجھے  بھول  جا  قسم  اضطراب  حیات  کی  مجھے  خامشی  میں  قرار  ہے  مرے  صحن  گلشن  عشق  میں  نہ  خزاں  ہے  اب  نہ  بہار  ہے  یہی  دل  تھا  رونق  انجمن  یہی  دل  چراغ  مزار  ہے  مجھے  اب  سکون  دگر  نہ  دے  مجھے  اب  نوید  سحر  نہ  دے  مجھے  اب  فریب  نظر  نہ  دے  نہ  ہو  وہم  عشق  میں  مبتلا  مجھے  بھول  جا  مجھے  بھول  جا ', '  شفق  نزع  میں  لے  رہی  تھی  سنبھالا  اندھیرے  کا  غم  کھا  رہا  تھا  اجالا  ستاروں  کے  رخ  سے  نقاب  اٹھ  رہی  تھی  فضاؤں  سے  موج  شباب  اٹھ  رہی  تھی  مئے  زندگی  جام  مے  نوش  میں  تھی  وہ  کیف  مسرت،  وہ  لمحات  رنگیں  وہ  احساس  مستی  وہ  جذبات  رنگیں  وہ  پر  کیف  عالم  وہ  دل  کش  نظارے  وہ  جلووں  کے  بہتے  ہوئے  خشک  دھارے  وہ  نمکین  آغاز  شب  اللہ  اللہ  نمائش  کی  وہ  تاب  و  تب  اللہ  اللہ  وہ  باب  مزمل  پہ  جشن  چراغاں  فلک  پر  ہوں  جیسے  ستارے  درخشاں  فضاؤں  میں  گونجے  ہوئے  وہ  ترانے  وہ  جاں  بخش  نغمے  وہ  پر  لطف  گانے  وہ  ہر  سمت  حسن  و  لطافت  کی  جانیں  وہ  آراستہ  صاف  ستھری  دکانیں  کہیں  پر  ہے  نظارہ  کاری  گری  کا  کہیں  گرم  ہوٹل  ہے  پیشاوری  کا  بہ  قدر  سکوں  وہ  دلوں  کا  بہلنا  امیروں  غریبوں  کا  یکجا  ٹہلنا  نمایاں  نمایاں  وہ  یاران  کالج  وہ  عشرت  بہ  داماں  جوانان  کالج  کوئی  تیز  دستی  و  چستی  پہ  نازاں  کوئی  صحت  و  تندرستی  پہ  نازاں  کوئی  حسن  کی  جلوہ  ریزی  پہ  مائل  کوئی  شوخ  نظروں  کی  تیزی  پہ  مائل  ادھر  چشم  حیراں  کی  نظارہ  سازی  ادھر  حسن  والو  کی  جلوہ  طرازی  خراماں  خراماں  وہ  ہمجولیوں  میں  نکلتی  ہوئی  مختلف  ٹولیوں  میں  نقابوں  میں  وہ  بے  نقابی  کا  عالم  جو  لاتا  ہے  دل  پر  خرابی  کا  عالم  کسی  کا  وہ  چہرے  سے  آنچل  اٹھانا  کسی  کا  کسی  سے  نگاہیں  چرانا  کبھی  یک  بیک  چلتے  چلتے  ٹھہرنا  نگاہوں  سے  جلووں  کی  اصلاح  کرنا  کبھی  اک  توجہ  دکانوں  کی  جانب  کبھی  اک  نظر  نوجوانوں  کی  جانب  تماشا  غرض  کامیاب  آ  رہا  تھا  نمائش  پہ  گویا  شباب  آ  رہا  تھا  ادھر  ہم  بھی  بزم  تخیل  سجا  کر  کھڑے  ہو  گئے  ایک  دکاں  پہ  آ  کر  نظر  مل  گئی  دفعتاً  اک  نظر  سے  دھڑکنے  لگا  دل  محبت  کے  ڈر  سے  ادھر  تو  نظر  سے  جبیں  سائیاں  تھیں  ادھر  سے  بھی  کچھ  ہمت  افزائیاں  تھیں  خلش  دل  کی  دونوں  کو  تڑپا  گئی  تھی  محبت  کی  منزل  قریب  آ  گئی  تھی  خیالات  میں  اس  طرف  اک  تلاطم  لبوں  پر  ادھر  ہلکا  ہلکا  تبسم  نگاہوں  سے  عہد  وفا  ہو  رہا  تھا  اشاروں  سے  مطلب  ادا  ہو  رہا  تھا  ادھر  عشق  کے  بام  و  در  سج  رہے  تھے  گھڑی  میں  جو  دیکھا  تو  نو  بج  رہے  تھے  یکایک  جواں  کچھ  مرے  پاس  آئے  جو  تھے  آستینوں  پہ  بلے  لگائے  کہا  اتنی  تکلیف  فرمائیے  گا  نمائش  سے  تشریف  لے  جائیے  گا  غرض  چل  دئے  گھر  کو  مجبور  ہو  کر  محبت  کے  جلووں  سے  معمور  ہو  کر  ہوئی  جاری  رہی  تھی  عجب  حالت  دل  کوئی  چھین  لے  جیسے  پڑھتے  میں  ناول  ہم  اس  طرح  باب  مزمل  سے  نکلے  لہو  جیسے  ٹوٹے  ہوئے  دل  سے  نکلے  بہر  حال  اب  بھی  وہی  ہے  نمائش  نوید  طرب  دے  رہی  ہے  نمائش  وہی  جشن  ہے  اور  وہی  زندگی  ہے  مگر  جیسے  ہر  شے  میں  کوئی  کمی  ہے  ارے  او  نگاہوں  پہ  چھا  جانے  والی  مرے  دل  کو  رہ  رہ  کے  یاد  آنے  والی  تری  طرح  جلوہ  نما  ہے  نمائش  ترے  حسن  کا  آئنا  ہے  نمائش  نمائش  میں  تیری  لطافت  ہے  پنہاں  نمائش  میں  تیری  نزاکت  ہے  پنہاں  نگاہوں  کو  ناحق  تری  جستجو  ہے  یقیناً  نمائش  کے  پردے  میں  تو  ہے ', '  اے  عشق  یہ  سب  دنیا  والے  بیکار  کی  باتیں  کرتے  ہیں  پائل  کے  غموں  کا  علم  نہیں  جھنکار  کی  باتیں  کرتے  ہیں  ہر  دل  میں  چھپا  ہے  تیر  کوئی  ہر  پاؤں  میں  ہے  زنجیر  کوئی  پوچھے  کوئی  ان  سے  غم  کے  مزے  جو  پیار  کی  باتیں  کرتے  ہیں  الفت  کے  نئے  دیوانوں  کو  کس  طرح  سے  کوئی  سمجھائے  نظروں  پہ  لگی  ہے  پابندی  دیدار  کی  باتیں  کرتے  ہیں  بھونرے  ہیں  اگر  مدہوش  تو  کیا  پروانے  بھی  ہیں  خاموش  تو  کیا  سب  پیار  کے  نغمے  گاتے  ہیں  سب  یار  کی  باتیں  کرتے  ہیں ', '  غم  عاشقی  سے  کہہ  دو  رہ  عام  تک  نہ  پہنچے  مجھے  خوف  ہے  یہ  تہمت  ترے  نام  تک  نہ  پہنچے  میں  نظر  سے  پی  رہا  تھا  تو  یہ  دل  نے  بد  دعا  دی  ترا  ہاتھ  زندگی  بھر  کبھی  جام  تک  نہ  پہنچے  وہ  نوائے  مضمحل  کیا  نہ  ہو  جس  میں  دل  کی  دھڑکن  وہ  صدائے  اہل  دل  کیا  جو  عوام  تک  نہ  پہنچے  مرے  طائر  نفس  کو  نہیں  باغباں  سے  رنجش  ملے  گھر  میں  آب  و  دانہ  تو  یہ  دام  تک  نہ  پہنچے  نئی  صبح  پر  نظر  ہے  مگر  آہ  یہ  بھی  ڈر  ہے  یہ  سحر  بھی  رفتہ  رفتہ  کہیں  شام  تک  نہ  پہنچے  یہ  ادائے  بے  نیازی  تجھے  بے  وفا  مبارک  مگر  ایسی  بے  رخی  کیا  کہ  سلام  تک  نہ  پہنچے  جو  نقاب  رخ  اٹھا  دی  تو  یہ  قید  بھی  لگا  دی  اٹھے  ہر  نگاہ  لیکن  کوئی  بام  تک  نہ  پہنچے  انہیں  اپنے  دل  کی  خبریں  مرے  دل  سے  مل  رہی  ہیں  میں  جو  ان  سے  روٹھ  جاؤں  تو  پیام  تک  نہ  پہنچے  وہی  اک  خموش  نغمہ  ہے  شکیلؔ  جان  ہستی  جو  زبان  پر  نہ  آئے  جو  کلام  تک  نہ  پہنچے ', '  میرے  ہم  نفس  میرے  ہم  نوا  مجھے  دوست  بن  کے  دغا  نہ  دے  میں  ہوں  درد  عشق  سے  جاں  بہ  لب  مجھے  زندگی  کی  دعا  نہ  دے  میرے  داغ  دل  سے  ہے  روشنی  اسی  روشنی  سے  ہے  زندگی  مجھے  ڈر  ہے  اے  مرے  چارہ  گر  یہ  چراغ  تو  ہی  بجھا  نہ  دے  مجھے  چھوڑ  دے  مرے  حال  پر  ترا  کیا  بھروسہ  ہے  چارہ  گر  یہ  تری  نوازش  مختصر  مرا  درد  اور  بڑھا  نہ  دے  میرا  عزم  اتنا  بلند  ہے  کہ  پرائے  شعلوں  کا  ڈر  نہیں  مجھے  خوف  آتش  گل  سے  ہے  یہ  کہیں  چمن  کو  جلا  نہ  دے  وہ  اٹھے  ہیں  لے  کے  خم  و  سبو  ارے  او  شکیلؔ  کہاں  ہے  تو  ترا  جام  لینے  کو  بزم  میں  کوئی  اور  ہاتھ  بڑھا  نہ  دے ', '  اے  محبت  ترے  انجام  پہ  رونا  آیا  جانے  کیوں  آج  ترے  نام  پہ  رونا  آیا  یوں  تو  ہر  شام  امیدوں  میں  گزر  جاتی  ہے  آج  کچھ  بات  ہے  جو  شام  پہ  رونا  آیا  کبھی  تقدیر  کا  ماتم  کبھی  دنیا  کا  گلہ  منزل  عشق  میں  ہر  گام  پہ  رونا  آیا  مجھ  پہ  ہی  ختم  ہوا  سلسلۂ  نوحہ  گری  اس  قدر  گردش  ایام  پہ  رونا  آیا  جب  ہوا  ذکر  زمانے  میں  محبت  کا  شکیلؔ  مجھ  کو  اپنے  دل  ناکام  پہ  رونا  آیا ', '  آج  پھر  گردش  تقدیر  پہ  رونا  آیا  دل  کی  بگڑی  ہوئی  تصویر  پہ  رونا  آیا  عشق  کی  قید  میں  اب  تک  تو  امیدوں  پہ  جئے  مٹ  گئی  آس  تو  زنجیر  پہ  رونا  آیا  کیا  حسیں  خواب  محبت  نے  دکھایا  تھا  ہمیں  کھل  گئی  آنکھ  تو  تعبیر  پہ  رونا  آیا  پہلے  قاصد  کی  نظر  دیکھ  کے  دل  سہم  گیا  پھر  تری  سرخئ  تحریر  پہ  رونا  آیا  دل  گنوا  کر  بھی  محبت  کے  مزے  مل  نہ  سکے  اپنی  کھوئی  ہوئی  تقدیر  پہ  رونا  آیا  کتنے  مسرور  تھے  جینے  کی  دعاؤں  پہ  شکیلؔ  جب  ملے  رنج  تو  تاثیر  پہ  رونا  آیا ']"
خمار بارہ بنکوی,"['  فراق  نبی  میں  جب  آنسو  بہائے  ستارے  بہت  دیر  تک  مسکرائے  محمد  کا  اعزاز  اللہ  اکبر  خدا  اور  بندے  کے  خود  ناز  اٹھائے  مرا  دل  ہے  منسوب  یاد  نبی  سے  شب  غم  سے  کہہ  دو  کہیں  اور  جائے  شکن  در  شکن  وہ  محمد  کے  گیسو  محیط  دو  عالم  وہ  رحمت  کے  سائے  نظر  میں  بسی  ہے  بہار  مدینہ  خزاں  آ  کے  اب  مجھ  سے  نظریں  ملائے  خوشا  حسن  اخلاق  شاہ  مدینہ  جو  کافر  تھے  شرما  کے  ایمان  لائے  خمار  اس  کا  بخت  رسا  اللہ  اللہ  مدینے  پہنچ  کر  جو  واپس  نہ  آئے ', '  ایسا  نہیں  کہ  ان  سے  محبت  نہیں  رہی  جذبات  میں  وہ  پہلی  سی  شدت  نہیں  رہی  ضعف  قویٰ  نے  آمد  پیری  کی  دی  نوید  وہ  دل  نہیں  رہا  وہ  طبیعت  نہیں  رہی  سر  میں  وہ  انتظار  کا  سودا  نہیں  رہا  دل  پر  وہ  دھڑکنوں  کی  حکومت  نہیں  رہی  کمزوریٔ  نگاہ  نے  سنجیدہ  کر  دیا  جلووں  سے  چھیڑ  چھاڑ  کی  عادت  نہیں  رہی  ہاتھوں  سے  انتقام  لیا  ارتعاش  نے  دامان  یار  سے  کوئی  نسبت  نہیں  رہی  پیہم  طواف  کوچۂ  جاناں  کے  دن  گئے  پیروں  میں  چلنے  پھرنے  کی  طاقت  نہیں  رہی  چہرے  کو  جھریوں  نے  بھیانک  بنا  دیا  آئینہ  دیکھنے  کی  بھی  ہمت  نہیں  رہی  اللہ  جانے  موت  کہاں  مر  گئی  خمارؔ  اب  مجھ  کو  زندگی  کی  ضرورت  نہیں  رہی ', '  اک  پل  میں  اک  صدی  کا  مزا  ہم  سے  پوچھئے  دو  دن  کی  زندگی  کا  مزا  ہم  سے  پوچھئے  بھولے  ہیں  رفتہ  رفتہ  انہیں  مدتوں  میں  ہم  قسطوں  میں  خودکشی  کا  مزا  ہم  سے  پوچھئے  آغاز  عاشقی  کا  مزا  آپ  جانئے  انجام  عاشقی  کا  مزا  ہم  سے  پوچھئے  جلتے  دیوں  میں  جلتے  گھروں  جیسی  ضو  کہاں  سرکار  روشنی  کا  مزا  ہم  سے  پوچھئے  وہ  جان  ہی  گئے  کہ  ہمیں  ان  سے  پیار  ہے  آنکھوں  کی  مخبری  کا  مزا  ہم  سے  پوچھئے  ہنسنے  کا  شوق  ہم  کو  بھی  تھا  آپ  کی  طرح  ہنسئے  مگر  ہنسی  کا  مزا  ہم  سے  پوچھئے  ہم  توبہ  کر  کے  مر  گئے  بے  موت  اے  خمارؔ  توہین  مے  کشی  کا  مزا  ہم  سے  پوچھئے ', '  وہی  پھر  مجھے  یاد  آنے  لگے  ہیں  جنہیں  بھولنے  میں  زمانے  لگے  ہیں  وہ  ہیں  پاس  اور  یاد  آنے  لگے  ہیں  محبت  کے  ہوش  اب  ٹھکانے  لگے  ہیں  سنا  ہے  ہمیں  وہ  بھلانے  لگے  ہیں  تو  کیا  ہم  انہیں  یاد  آنے  لگے  ہیں  ہٹائے  تھے  جو  راہ  سے  دوستوں  کی  وہ  پتھر  مرے  گھر  میں  آنے  لگے  ہیں  یہ  کہنا  تھا  ان  سے  محبت  ہے  مجھ  کو  یہ  کہنے  میں  مجھ  کو  زمانے  لگے  ہیں  ہوائیں  چلیں  اور  نہ  موجیں  ہی  اٹھیں  اب  ایسے  بھی  طوفان  آنے  لگے  ہیں  قیامت  یقیناً  قریب  آ  گئی  ہے  خمارؔ  اب  تو  مسجد  میں  جانے  لگے  ہیں ', '  نہ  ہارا  ہے  عشق  اور  نہ  دنیا  تھکی  ہے  دیا  جل  رہا  ہے  ہوا  چل  رہی  ہے  سکوں  ہی  سکوں  ہے  خوشی  ہی  خوشی  ہے  ترا  غم  سلامت  مجھے  کیا  کمی  ہے  کھٹک  گدگدی  کا  مزا  دے  رہی  ہے  جسے  عشق  کہتے  ہیں  شاید  یہی  ہے  وہ  موجود  ہیں  اور  ان  کی  کمی  ہے  محبت  بھی  تنہائی  دائمی  ہے  چراغوں  کے  بدلے  مکاں  جل  رہے  ہیں  نیا  ہے  زمانہ  نئی  روشنی  ہے  ارے  او  جفاؤں  پہ  چپ  رہنے  والو  خموشی  جفاؤں  کی  تائید  بھی  ہے  مرے  راہبر  مجھ  کو  گمراہ  کر  دے  سنا  ہے  کہ  منزل  قریب  آ  گئی  ہے  خمارؔ  بلا  نوش  تو  اور  توبہ  تجھے  زاہدوں  کی  نظر  لگ  گئی  ہے ']"
جون ایلیا,"['  میری  عقل  و  ہوش  کی  سب  حالتیں  تم  نے  سانچے  میں  جنوں  کے  ڈھال  دیں  کر  لیا  تھا  میں  نے  عہد  ترک  عشق  تم  نے  پھر  بانہیں  گلے  میں  ڈال  دیں ', '  شرم  دہشت  جھجھک  پریشانی  ناز  سے  کام  کیوں  نہیں  لیتیں  آپ  وہ  جی  مگر  یہ  سب  کیا  ہے  تم  مرا  نام  کیوں  نہیں  لیتیں ', '  چارہ  سازوں  کی  چارہ  سازی  سے  درد  بدنام  تو  نہیں  ہوگا  ہاں  دوا  دو  مگر  یہ  بتلا  دو  مجھ  کو  آرام  تو  نہیں  ہوگا ', '  میں  نے  ہر  بار  تجھ  سے  ملتے  وقت  تجھ  سے  ملنے  کی  آرزو  کی  ہے  تیرے  جانے  کے  بعد  بھی  میں  نے  تیری  خوشبو  سے  گفتگو  کی  ہے ', '  چارہ  گر  بھی  جو  یوں  گزر  جائیں  چارہ  گر  بھی  جو  یوں  گزر  جائیں  پھر  یہ  بیمار  کس  کے  گھر  جائیں  آج  کا  غم  بڑی  قیامت  ہے  آج  سب  نقش  غم  ابھر  جائیں  ہے  بہاروں  کی  روح  سوگ  نشیں  سارے  اوراق  گل  بکھر  جائیں  ناز  پروردہ  بے  نوا  مجبور  جانے  والے  یہ  سب  کدھر  جائیں  کل  کا  دن  ہائے  کل  کا  دن  اے  جونؔ  کاش  اس  رات  ہم  بھی  مر  جائیں  ہے  شب  ماتم  مسیحائی  اشک  دامن  میں  تا  سحر  جائیں  مرنے  والے  ترے  جنازے  میں  کیا  فقط  ہم  بہ  چشم  تر  جائیں  کاش  دل  خون  ہو  کے  بہہ  جائے  کاش  آنکھیں  لہو  میں  بھر  جائیں ', '  چاہتا  ہوں  کہ  بھول  جاؤں  تمہیں  اور  یہ  سب  دریچہ  ہائے  خیال  جو  تمہاری  ہی  سمت  کھلتے  ہیں  بند  کر  دوں  کچھ  اس  طرح  کہ  یہاں  یاد  کی  اک  کرن  بھی  آ  نہ  سکے  چاہتا  ہوں  کہ  بھول  جاؤں  تمہیں  اور  خود  بھی  نہ  یاد  آؤں  تمہیں  جیسے  تم  صرف  اک  کہانی  تھیں  جیسے  میں  صرف  اک  فسانہ  تھا ', '  میں  شاید  تم  کو  یکسر  بھولنے  والا  ہوں  شاید  جان  جاں  شاید  کہ  اب  تم  مجھ  کو  پہلے  سے  زیادہ  یاد  آتی  ہو  ہے  دل  غمگیں  بہت  غمگیں  کہ  اب  تم  یاد  دل  دارانہ  آتی  ہو  شمیم  دور  ماندہ  ہو  بہت  رنجیدہ  ہو  مجھ  سے  مگر  پھر  بھی  مشام  جاں  میں  میرے  آشتی  مندانہ  آتی  ہو  جدائی  میں  بلا  کا  التفات  محرمانہ  ہے  قیامت  کی  خبر  گیری  ہے  بے  حد  ناز  برداری  کا  عالم  ہے  تمہارے  رنگ  مجھ  میں  اور  گہرے  ہوتے  جاتے  ہیں  میں  ڈرتا  ہوں  مرے  احساس  کے  اس  خواب  کا  انجام  کیا  ہوگا  یہ  میرے  اندرون  ذات  کے  تاراج  گر  جذبوں  کے  بیری  وقت  کی  سازش  نہ  ہو  کوئی  تمہارے  اس  طرح  ہر  لمحہ  یاد  آنے  سے  دل  سہما  ہوا  سا  ہے  تو  پھر  تم  کم  ہی  یاد  آؤ  متاع  دل  متاع  جاں  تو  پھر  تم  کم  ہی  یاد  آؤ  بہت  کچھ  بہہ  گیا  ہے  سیل  ماہ  و  سال  میں  اب  تک  سبھی  کچھ  تو  نہ  بہہ  جائے  کہ  میرے  پاس  رہ  بھی  کیا  گیا  ہے  کچھ  تو  رہ  جائے ', '  تم  جب  آؤگی  تو  کھویا  ہوا  پاؤگی  مجھے  میری  تنہائی  میں  خوابوں  کے  سوا  کچھ  بھی  نہیں  میرے  کمرے  کو  سجانے  کی  تمنا  ہے  تمہیں  میرے  کمرے  میں  کتابوں  کے  سوا  کچھ  بھی  نہیں  ان  کتابوں  نے  بڑا  ظلم  کیا  ہے  مجھ  پر  ان  میں  اک  رمز  ہے  جس  رمز  کا  مارا  ہوا  ذہن  مژدۂ  عشرت  انجام  نہیں  پا  سکتا  زندگی  میں  کبھی  آرام  نہیں  پا  سکتا ', ""  نہیں  معلوم  زریونؔ  اب  تمہاری  عمر  کیا  ہوگی  وہ  کن  خوابوں  سے  جانے  آشنا  نا  آشنا  ہوگی  تمہارے  دل  کے  اس  دنیا  سے  کیسے  سلسلے  ہوں  گے  تمہیں  کیسے  گماں  ہوں  گے  تمہیں  کیسے  گلے  ہوں  گے  تمہاری  صبح  جانے  کن  خیالوں  سے  نہاتی  ہو  تمہاری  شام  جانے  کن  ملالوں  سے  نبھاتی  ہو  نہ  جانے  کون  دوشیزہ  تمہاری  زندگی  ہوگی  نہ  جانے  اس  کی  کیا  بایستگی  شائستگی  ہوگی  اسے  تم  فون  کرتے  اور  خط  لکھتے  رہے  ہو  گے  نہ  جانے  تم  نے  کتنی  کم  غلط  اردو  لکھی  ہوگی  یہ  خط  لکھنا  تو  دقیانوس  کی  پیڑھی  کا  قصہ  ہے  یہ  صنف  نثر  ہم  نابالغوں  کے  فن  کا  حصہ  ہے  وہ  ہنستی  ہو  تو  شاید  تم  نہ  رہ  پاتے  ہو  حالوں  میں  گڑھا  ننھا  سا  پڑ  جاتا  ہو  شاید  اس  کے  گالوں  میں  گماں  یہ  ہے  تمہاری  بھی  رسائی  نارسائی  ہو  وہ  آئی  ہو  تمہارے  پاس  لیکن  آ  نہ  پائی  ہو  وہ  شاید  مائدے  کی  گند  بریانی  نہ  کھاتی  ہو  وہ  نان  بے  خمیر  میدہ  کم  تر  ہی  چباتی  ہو  وہ  دوشیزہ  بھی  شاید  داستانوں  کی  ہو  دل  دادہ  اسے  معلوم  ہوگا  زالؔ  تھا  سہرابؔ  کا  دادا  تہمتن  یعنی  رستمؔ  تھا  گرامی  سامؔ  کا  وارث  گرامی  سامؔ  تھا  صلب  نر  مانیؔ  کا  خوش  زادہ  (یہ  میری  ایک  خواہش  ہے  جو  مشکل  ہے)  وہ  نجمؔ  آفندی  مرحوم  کو  تو  جانتی  ہوگی  وہ  نوحوں  کے  ادب  کا  طرز  تو  پہچانتی  ہوگی  اسے  کد  ہوگی  شاید  ان  سبھی  سے  جو  لپاڑی  ہوں  نہ  ہوں  گے  خواب  اس  کا  جو  گویے  اور  کھلاڑی  ہوں  ہدف  ہوں  گے  تمہارا  کون  تم  کس  کے  ہدف  ہوگے  نہ  جانے  وقت  کی  پیکار  میں  تم  کس  طرف  ہوگے  ہے  رن  یہ  زندگی  اک  رن  جو  برپا  لمحہ  لمحہ  ہے  ہمیں  اس  رن  میں  کچھ  بھی  ہو  کسی  جانب  تو  ہونا  ہے  سو  ہم  بھی  اس  نفس  تک  ہیں  سپاہی  ایک  لشکر  کے  ہزاروں  سال  سے  جیتے  چلے  آئے  ہیں  مر  مر  کے  شہود  اک  فن  ہے  اور  میری  عداوت  بے  فنوں  سے  ہے  مری  پیکار  ازل  سے  یہ  خسروؔ  میرؔ  غالبؔ  کا  خرابہ  بیچتا  کیا  ہے  ہمارا  غالبؔ  اعظم  تھا  چور  آقائے  بیدلؔ  کا  سو  رزق  فخر  اب  ہم  کھا  رہے  ہیں  میرؔ  بسمل  کا  سدھارت  بھی  تھا  شرمندہ  کہ  دو  آبے  کا  باسی  تھا  تمہیں  معلوم  ہے  اردو  جو  ہے  پالی  سے  نکلی  ہے  وہ  گویا  اس  کی  ہی  اک  پر  نمو  ڈالی  سے  نکلی  ہے  یہ  کڑواہٹ  کی  باتیں  ہیں  مٹھاس  ان  کی  نہ  پوچھو  تم  نم  لب  کو  ترستی  ہیں  سو  پیاس  ان  کی  نہ  پوچھو  تم  یہ  اک  دو  جرعوں  کی  اک  چہل  ہے  اور  چہل  میں  کیا  ہے  عوام  الناس  سے  پوچھو  بھلا  الکحل  میں  کیا  ہے  یہ  طعن  و  طنز  کی  ہرزہ  سرائی  ہو  نہیں  سکتی  کہ  میری  جان  میرے  دل  سے  رشتہ  کھو  نہیں  سکتی  نشہ  چڑھنے  لگا  ہے  اور  چڑھنا  چاہئے  بھی  تھا  عبث  کا  نرخ  تو  اس  وقت  بڑھنا  چاہئے  بھی  تھا  عجب  بے  ماجرا  بے  طور  بیزارانہ  حالت  ہے  وجود  اک  وہم  ہے  اور  وہم  ہی  شاید  حقیقت  ہے  غرض  جو  حال  تھا  وہ  نفس  کے  بازار  ہی  کا  تھا  ہے  ''ز''  بازار  میں  تو  درمیاں  زریونؔ  میں  اول  تو  یہ  عبرافنیقی  کھیلتے  حرفوں  سے  تھے  ہر  پل  تو  یہ  زریونؔ  جو  ہے  کیا  یہ  افلاطون  ہے  کوئی  اماں  زریونؔ  ہے  زریونؔ  وہ  معجون  کیوں  ہوتا  ہیں  معجونیں  مفید  ''ارواح''  کو  معجون  یوں  ہوتا  سنو  تفریق  کیسے  ہو  بھلا  اشخاص  و  اشیا  میں  بہت  جنجال  ہیں  پر  ہو  یہاں  تو  ''یا''  میں  اور  ''یا''  میں  تمہاری  جو  حماسہ  ہے  بھلا  اس  کا  تو  کیا  کہنا  ہے  شاید  مجھ  کو  ساری  عمر  اس  کے  سحر  میں  رہنا  مگر  میرے  غریب  اجداد  نے  بھی  کچھ  کیا  ہوگا  بہت  ٹچا  سہی  ان  کا  بھی  کوئی  ماجرا  ہوگا  یہ  ہم  جو  ہیں  ہماری  بھی  تو  ہوگی  کوئی  نوٹنکی  ہمارا  خون  بھی  سچ  مچ  کا  صحنے  پر  بہا  ہوگا  ہے  آخر  زندگی  خون  از  بن  ناخن  بر  آور  تر  قیامت  سانحہ  مطلب  قیامت  فاجعہ  پرور  نہیں  ہو  تم  مرے  اور  میرا  فردا  بھی  نہیں  میرا  سو  میں  نے  ساحت  دیروز  میں  ڈالا  ہے  اب  ڈیرا  مرے  دیروز  میں  زہر  ہلاہل  تیغ  قاتل  ہے  مرے  گھر  کا  وہی  سرنام  تر  ہے  جو  بھی  بسمل  ہے  گزشت  وقت  سے  پیمان  ہے  اپنا  عجب  سا  کچھ  سو  اک  معمول  ہے  عمران  کے  گھر  کا  عجب  سا  کچھ  حسنؔ  نامی  ہمارے  گھر  میں  اک  سقراطؔ  گزرا  ہے  وہ  اپنی  نفی  سے  اثبات  تک  معشر  کے  پہنچا  ہے  کہ  خون  رایگاں  کے  امر  میں  پڑنا  نہیں  ہم  کو  وہ  سود  حال  سے  یکسر  زیاں  کارانہ  گزرا  ہے  طلب  تھی  خون  کی  قے  کی  اسے  اور  بے  نہایت  تھی  سو  فوراً  بنت  اشعت  کا  پلایا  پی  گیا  ہوگا  وہ  اک  لمحے  کے  اندر  سرمدیت  جی  گیا  ہوگا  تمہاری  ارجمند  امی  کو  میں  بھولا  بہت  دن  میں  میں  ان  کی  رنگ  کی  تسکین  سے  نمٹا  بہت  دن  میں  وہی  تو  ہیں  جنہوں  نے  مجھ  کو  پیہم  رنگ  تھکوایا  وہ  کس  رگ  کا  لہو  ہے  جو  میاں  میں  نے  نہیں  تھوکا  لہو  اور  تھوکنا  اس  کا  ہے  کاروبار  بھی  میرا  یہی  ہے  ساکھ  بھی  میری  یہی  معیار  بھی  میرا  میں  وہ  ہوں  جس  نے  اپنے  خون  سے  موسم  کھلائے  ہیں  نجانے  وقت  کے  کتنے  ہی  عالم  آزمائے  ہیں  میں  اک  تاریخ  ہوں  اور  میری  جانے  کتنی  فصلیں  ہیں  مری  کتنی  ہی  فرعیں  ہیں  مری  کتنی  ہی  اصلیں  ہیں  حوادث  ماجرا  ہی  ہم  رہے  ہیں  اک  زمانے  سے  شداید  سانحہ  ہی  ہم  رہے  ہیں  اک  زمانے  سے  ہمیشہ  سے  بپا  اک  جنگ  ہے  ہم  اس  میں  قائم  ہیں  ہماری  جنگ  خیر  و  شر  کے  بستر  کی  ہے  زائیدہ  یہ  چرخ  جبر  کے  دوار  ممکن  کی  ہے  گرویدہ  لڑائی  کے  لیے  میدان  اور  لشکر  نہیں  لازم  سنان  و  گرز  و  شمشیر  و  تبر  خنجر  نہیں  لازم  بس  اک  احساس  لازم  ہے  کہ  ہم  بعدین  ہیں  دنوں  کہ  نفی  عین  عین  و  سر  بہ  سر  ضدین  ہیں  دونوں  Luis  Urbina  نے  میری  عجب  کچھ  غم  گساری  کی  بصد  دل  دانشی  گزران  اپنی  مجھ  پہ  طاری  کی  بہت  اس  نے  پلائی  اور  پینے  ہی  نہ  دی  مجھ  کو  پلک  تک  اس  نے  مرنے  کے  لیے  جینے  نہ  دی  مجھ  کو  ''میں  تیرے  عشق  میں  رنجیدہ  ہوں  ہاں  اب  بھی  کچھ  کچھ  ہوں  مجھے  تیری  خیانت  نے  غضب  مجروح  کر  ڈالا  مگر  طیش  شدیدانہ  کے  بعد  آخر  زمانے  میں  رضا  کی  جاودانہ  جبر  کی  نوبت  بھی  آ  پہنچی''  محبت  ایک  پسپائی  ہے  پر  احوال  حالت  کی  محبت  اپنی  یک  طوری  میں  دشمن  ہے  محبت  کی  سخن  مال  محبت  کی  دکان  آرائی  کرتا  ہے  سخن  سو  طرح  سے  اک  رمز  کی  رسوائی  کرتا  ہے  سخن  بکواس  ہے  بکواس  جو  ٹھہرا  ہے  فن  میرا  وہ  ہے  تعبیر  کا  افلاس  جو  ٹھہرا  ہے  فن  میرا  سخن  یعنی  لبوں  کا  فن  سخن  ور  یعنی  اک  پر  فن  سخن  ور  ایزد  اچھا  تھا  کہ  آدم  یا  پھر  اہریمن  مزید  آں  کہ  سخن  میں  وقت  ہے  وقت  اب  سے  اب  یعنی  کچھ  ایسا  ہے  یہ  میں  جو  ہوں  یہ  میں  اپنے  سوا  ہوں  ''میں''  سو  اپنے  آپ  میں  شاید  نہیں  واقع  ہوا  ہوں  میں  جو  ہونے  میں  ہو  وہ  ہر  لمحہ  اپنا  غیر  ہوتا  ہے  کہ  ہونے  کو  تو  ہونے  سے  عجب  کچھ  بیر  ہوتا  ہے  یوں  ہی  بس  یوں  ہی  زینوؔ  نے  یکایک  خودکشی  کر  لی  عجب  حس  ظرافت  کے  تھے  مالک  یہ  رواقی  بھی  بدہ  یارا  ازاں  بادہ  کہ  دہقاں  پرورد  آں  را  بہ  سوزد  ہر  متاع  انتماے  دودماناں  را  بہ  سوزد  ایں  زمین  اعتبار  و  آسماناں  را  بہ  سوزد  جان  و  دل  راہم  بیاساید  دل  و  جاں  را  دل  و  جاں  اور  آسائش  یہ  اک  کونی  تمسخر  ہے  حمق  کی  عبقریت  ہے  سفاہت  کا  تفکر  ہے  حمق  کی  عبقریت  اور  سفاہت  کے  تفکر  نے  ہمیں  تضیع  مہلت  کے  لیے  اکوان  بخشے  ہیں  اور  افلاطون  اقدس  نے  ہمیں  اعیان  بخشے  ہیں  سنو  زریونؔ  تم  تو  عین  اعیان  حقیقت  ہو  نظر  سے  دور  منظر  کا  سر  و  سامان  ثروت  ہو  ہماری  عمر  کا  قصہ  حساب  اندوز  آنی  ہے  زمانی  زد  میں  ظن  کی  اک  گمان  لازمانی  ہے  گماں  یہ  ہے  کہ  باقی  ہے  بقا  ہر  آن  فانی  ہے  کہانی  سننے  والے  جو  بھی  ہیں  وہ  خود  کہانی  ہیں  کہانی  کہنے  والا  اک  کہانی  کی  کہانی  ہے  پیا  پے  یہ  گدازش  یہ  گماں  اور  یہ  گلے  کیسے  صلہ  سوزی  تو  میرا  فن  ہے  پھر  اس  کے  صلے  کیسے  تو  میں  کیا  کہہ  رہا  تھا  یعنی  کیا  کچھ  سہہ  رہا  تھا  میں  اماں  ہاں  میز  پر  یا  میز  پر  سے  بہہ  رہا  تھا  میں  رکو  میں  بے  سر  و  پا  اپنے  سر  بھاگ  نکلا  ہوں  الا  یا  ایھا  الابجد  ذرا  یعنی  ذرا  ٹھہرو  There  is  an  absurd  I  ان  absurdity  شاید  کہیں  اپنے  سوا  یعنی  کہیں  اپنے  سوا  ٹھہرو  تم  اس  absurdity  میں  اک  ردیف  اک  قافیہ  ٹھہرو  ردیف  و  قافیہ  کیا  ہیں  شکست  ناروا  کیا  ہے  شکست  ناروا  نے  مجھ  کو  پارہ  پارہ  کر  ڈالا  انا  کو  میری  بے  اندازہ  تر  بے  چارہ  کر  ڈالا  میں  اپنے  آپ  میں  ہارا  ہوں  اور  خوارانہ  ہارا  ہوں  جگر  چاکانہ  ہارا  ہوں  دل  افگارانہ  ہارا  ہوں  جسے  فن  کہتے  آئے  ہیں  وہ  ہے  خون  جگر  اپنا  مگر  خون  جگر  کیا  ہے  وہ  ہے  قتال  تر  اپنا  کوئی  خون  جگر  کا  فن  ذرا  تعبیر  میں  لائے  مگر  میں  تو  کہوں  وہ  پہلے  میرے  سامنے  آئے  وجود  و  شعر  یہ  دونوں  define  ہو  نہیں  سکتے  کبھی  مفہوم  میں  ہرگز  یہ  کائن  ہو  نہیں  سکتے  حساب  حرف  میں  آتا  رہا  ہے  بس  حسب  ان  کا  نہیں  معلوم  ایزد  ایزداں  کو  بھی  نسب  ان  کا  ہے  ازد  ایزداں  اک  رمز  جو  بے  رمز  نسبت  ہے  میاں  اک  حال  ہے  اک  حال  جو  بے  حال  حالت  ہے  نہ  جانے  جبر  ہے  حالت  کہ  حالت  جبر  ہے  یعنی  کسی  بھی  بات  کے  معنی  جو  ہیں  ان  کے  ہیں  کیا  معنی  وجود  اک  جبر  ہے  میرا  عدم  اوقات  ہے  میری  جو  میری  ذات  ہرگز  بھی  نہیں  وہ  ذات  ہے  میری  میں  روز  و  شب  نگارش  کوش  خود  اپنے  عدم  کا  ہوں  میں  اپنا  آدمی  ہرگز  نہیں  لوح  و  قلم  کا  ہوں  ہیں  کڑواہٹ  میں  یہ  بھیگے  ہوئے  لمحے  عجب  سے  کچھ  سراسر  بے  حسابانا  سراسر  بے  سبب  سے  کچھ  سرابوں  نے  سرابوں  پر  بہت  بادل  ہیں  برسائے  شرابوں  نے  معابد  کے  تموز  و  بعل  نہلائے  (یقیناً  قافیہ  ہے  یاوہ  فرمائی  کا  سر  چشمہ  ''ہیں  نہلائے''  ''ہیں  برسائے'')  نہ  جانے  عاربہ  کیوں  آئے  کیوں  مستعربہ  آئے  مضر  کے  لوگ  تو  چھانے  ہی  والے  تھے  سو  وہ  چھائے  مرے  جد  ہاشم  عالی  گئے  غزہ  میں  دفنائے  میں  ناقے  کو  پلاؤں  گا  مجھے  واں  تک  وہ  لے  جائے  لدوا  للموت  وابنو  للحزاب  سن  خراباتی  وہ  مرد  عوص  کہتا  ہے  حقیقت  ہے  خرافاتی  یہ  ظالم  تیسرا  پیگ  اک  اقانیمی  بدایت  ہے  الوہی  ہرزہ  فرمائی  کا  سر  طور  لکنت  ہے  بھلا  حورب  کی  جھاڑی  کا  وہ  رمز  آتشیں  کیا  تھا  مگر  حورب  کی  جھاڑی  کیا  یہ  کس  سے  کس  کی  نسبت  ہے  یہ  نسبت  کے  بہت  سے  قافیے  ہیں  ہے  گلہ  اس  کا  مگر  تجھ  کو  تو  یارا!  قافیوں  کی  بے  طرح  لت  ہے  گماں  یہ  ہے  کہ  شاید  بحر  سے  خارج  نہیں  ہوں  میں  ذرا  بھی  حال  کے  آہنگ  میں  حارج  نہیں  ہوں  تنا  تن  تن  تنا  تن  تن  تنا  تن  تن  تنا  تن  تن  تنا  تن  تن  نہیں  محنت  کشوں  کا  تن  نہ  پیراہن  نہ  پیراہن  نہ  پوری  آدھی  روٹی  اب  رہا  سالن  یہ  سالے  کچھ  بھی  کھانے  کو  نہ  پائیں  گالیاں  کھائیں  ہے  ان  کی  بے  حسی  میں  تو  مقدس  تر  حرامی  پن  مگر  آہنگ  میرا  کھو  گیا  شاید  کہاں  جانے  کوئی  موج  ۔۔۔کوئی  موج  شمال  جاوداں  جانے  شمال  جاوداں  کے  اپنے  ہی  قصے  تھے  جو  گزرے  وہ  ہو  گزرے  تو  پھر  خود  میں  نے  بھی  جانا  وہ  ہو  گزرے  شمال  جاوداں  اپنا  شمال  جاودان  جاں  ہے  اب  بھی  اپنی  پونجی  اک  ملال  جاودان  جاں  نہیں  معلوم  زریونؔ  اب  تمہاری  عمر  کیا  ہوگی  یہی  ہے  دل  کا  مضمون  اب  تمہاری  عمر  کیا  ہوگی  ہمارے  درمیاں  اب  ایک  بے  جا  تر  زمانہ  ہے  لب  تشنہ  پہ  اک  زہر  حقیقت  کا  فسانہ  ہے  عجب  فرصت  میسر  آئی  ہے  ''دل  جان  رشتے''  کو  نہ  دل  کو  آزمانا  ہے  نہ  جاں  کو  آزمانا  ہے  کلید  کشت  زار  خواب  بھی  گم  ہو  گئی  آخر  کہاں  اب  جادۂ  خرم  میں  سرسبزانہ  جانا  ہے  کہوں  تو  کیا  کہوں  میرا  یہ  زخم  جاودانہ  ہے  وہی  دل  کی  حقیقت  جو  کبھی  جاں  تھی  وہ  اب  آخر  فسانہ  در  فسانہ  در  فسانہ  در  فسانہ  ہے  ہمارا  باہمی  رشتہ  جو  حاصل  تر  تھا  رشتوں  کا  ہمارا  طور  بے  زاری  بھی  کتنا  والہانہ  ہے  کسی  کا  نام  لکھا  ہے  مری  ساری  بیاضوں  پر  میں  ہمت  کر  رہا  ہوں  یعنی  اب  اس  کو  مٹانا  ہے  یہ  اک  شام  عذاب  بے  سروکارانہ  حالت  ہے  ہوئے  جانے  کی  حالت  میں  ہوں  بس  فرصت  ہی  فرصت  ہے  نہیں  معلوم  تم  اس  وقت  کس  معلوم  میں  ہو  گے  نہ  جانے  کون  سے  معنی  میں  کس  مفہوم  میں  ہوگے  میں  تھا  مفہوم  نا  مفہوم  میں  گم  ہو  چکا  ہوں  میں  میں  تھا  معلوم  نامعلوم  میں  گم  ہو  چکا  ہوں  میں  نہیں  معلوم  زریونؔ  اب  تمہاری  عمر  کیا  ہوگی  مرے  خود  سے  گزرنے  کے  زمانے  سے  سوا  ہوگی  مرے  قامت  سے  اب  قامت  تمہارا  کچھ  فزوں  ہوگا  مرا  فردا  مرے  دیروز  سے  بھی  خوش  نموں  ہوگا  حساب  ماہ  و  سال  اب  تک  کبھی  رکھا  نہیں  میں  نے  کسی  بھی  فصل  کا  اب  تک  مزہ  چکھا  نہیں  میں  نے  میں  اپنے  آپ  میں  کب  رہ  سکا  کب  رہ  سکا  آخر  کبھی  اک  پل  کو  بھی  اپنے  لیے  سوچا  نہیں  میں  نے  حساب  ماہ  و  سال  و  روز  و  شب  وہ  سوختہ  بودش  مسلسل  جاں  کنی  کے  حال  میں  رکھتا  بھی  تو  کیسے  جسے  یہ  بھی  نہ  ہو  معلوم  وہ  ہے  بھی  تو  کیوں  کر  ہے  کوئی  حالت  دل  پامال  میں  رکھتا  بھی  تو  کیسے  کوئی  نسبت  بھی  اب  تو  ذات  سے  باہر  نہیں  میری  کوئی  بستر  نہیں  میرا  کوئی  چادر  نہیں  میری  بہ  حال  ناشتا  صد  زخم  ہا  و  خون  ہا  خوردم  بہ  ہر  دم  شوکراں  آمیختہ  معجون  ہا  خوردم  تمہیں  اس  بات  سے  مطلب  ہی  کیا  اور  آخرش  کیوں  ہو  کسی  سے  بھی  نہیں  مجھ  کو  گلہ  اور  آخرش  کیوں  ہو  جو  ہے  اک  ننگ  ہستی  اس  کو  تم  کیا  جان  بھی  لو  گے  اگر  تم  دیکھ  لو  مجھ  کو  تو  کیا  پہچان  بھی  لو  گے  تمہیں  مجھ  سے  جو  نفرت  ہے  وہی  تو  میری  راحت  ہے  مری  جو  بھی  اذیت  ہے  وہی  تو  میری  لذت  ہے  کہ  آخر  اس  جہاں  کا  ایک  نظام  کار  ہے  آخر  جزا  کا  اور  سزا  کا  کوئی  تو  ہنجار  ہے  آخر  میں  خود  میں  جھینکتا  ہوں  اور  سینے  میں  بھڑکتا  ہوں  مرے  اندر  جو  ہے  اک  شخص  میں  اس  میں  پھڑکتا  ہوں  ہے  میری  زندگی  اب  روز  و  شب  یک  مجلس  غم  ہا  عزا  ہا  مرثیہ  ہا  گریہ  ہا  آشوب  ماتم  ہا  تمہاری  تربیت  میں  میرا  حصہ  کم  رہا  کم  تر  زباں  میری  تمہارے  واسطے  شاید  کہ  مشکل  ہو  زباں  اپنی  زباں  میں  تم  کو  آخر  کب  سکھا  پایا  عذاب  صد  شماتت  آخرش  مجھ  پر  ہی  نازل  ہو  زباں  کا  کام  یوں  بھی  بات  سمجھانا  نہیں  ہوتا  سمجھ  میں  کوئی  بھی  مطلب  کبھی  آنا  نہیں  ہوتا  کبھی  خود  تک  بھی  مطلب  کوئی  پہنچانا  نہیں  ہوتا  گمانوں  کے  گماں  کی  دم  بہ  دم  آشوب  کاری  ہے  بھلا  کیا  اعتباری  اور  کیا  نا  اعتباری  ہے  گماں  یہ  ہے  بھلا  میں  جز  گماں  کیا  تھا  گمانوں  میں  سخن  ہی  کیا  فسانوں  کا  دھرا  کیا  ہے  فسانوں  میں  مرا  کیا  تذکرہ  اور  واقعی  کیا  تذکرہ  میرا  میں  اک  افسوس  تھا  افسوس  ہوں  گزرے  زمانوں  میں  ہے  شاید  دل  مرا  بے  زخم  اور  لب  پر  نہیں  چھالے  مرے  سینے  میں  کب  سوزندہ  تر  داغوں  کے  ہیں  تھالے  مگر  دوزخ  پگھل  جائے  جو  میرے  سانس  اپنا  لے  تم  اپنی  مام  کے  بے  حد  مرادی  منتوں  والے  مرے  کچھ  بھی  نہیں  کچھ  بھی  نہیں  کچھ  بھی  نہیں  بالے  مگر  پہلے  کبھی  تم  سے  مرا  کچھ  سلسلہ  تو  تھا  گماں  میں  میرے  شاید  اک  کوئی  غنچہ  کھلا  تو  تھا  وہ  میری  جاودانہ  بے  دوئی  کا  اک  صلہ  تو  تھا  سو  اس  کو  ایک  ابو  نام  کا  گھوڑا  ملا  تو  تھا  سایۂ  دامان  رحمت  چاہئے  تھوڑا  مجھے  میں  نہ  چھوڑوں  یا  نبی  تم  نے  اگر  چھوڑا  مجھے  عید  کے  دن  مصطفی  سے  یوں  لگے  کہنے  حسینؔ  سبز  جوڑا  دو  حسنؔ  کو  سرخ  دو  جوڑا  مجھے  ''ادب  ادب  کتے  ترے  کان  کاٹوں  زریونؔ  کے  بیاہ  کے  نان  باٹوں''  تاروں  بھرے  جگر  جگر  خوان  باٹوں  ''آ  جا  ری  نندیا  تو  آ  کیوں  نہ  جا  زریونؔ  کو  آ  کے  سلا  کیوں  نہ  جا''  تمہارے  بیاہ  میں  شجرہ  پڑھا  جانا  تھا  نوشہ  واسطی  دولہا  ''چوکی  آنگن  میں  بچھی  واسطی  دولہا  کے  لیے''  مکے  مدینے  کے  پاک  مصلے  پیمبر  گھر  نواسے  شاہ  مرداں  امیرالمومنین  حضرت  علیؔ  کے  پوتے  حضرت  امام  حسنؔ  حضرت  امام  حسینؔ  کے  پوتے  حضرت  امام  علی  نقیؔ  کے  پوتے  سید  جعفرؔ  ثانی  کے  پوتے  سید  ابو  الفرح  صیدوای  الواسطی  کے  پوتے  میراں  سید  علیؔ  بزرگ  کے  پوتے  سید  حسینؔ  شرف  الدین  شاہ  ولایت  کے  پوتے  قاضی  سید  امیرؔ  علی  کے  پوتے  دیوان  سید  حامدؔ  کے  پوتے  علامہ  سید  شفیقؔ  حسن  ایلیا  کے  پوتے  سید  جونؔ  ایلیا  حسنی  الحسینی  سپوت  جاہ''  مگر  ناظر  ہمارا  سوختہ  صلب  آخری  نساب  اب  مرنے  ہی  والا  ہے  بس  اک  پل  ہف  صدی  کا  فیصلہ  کرنے  ہی  والا  ہے  سنو  زریونؔ  بس  تم  ہی  سنو  یعنی  فقط  تم  ہی  وہی  راحت  میں  ہے  جو  عام  سے  ہونے  کو  اپنا  لے  کبھی  کوئی  بھی  پر  ہو  کوئی  بہمنؔ  یار  یا  زینوؔ  تمہیں  بہکا  نہ  پائے  اور  بیرونی  نہ  کر  ڈالے  میں  ساری  زندگی  کے  دکھ  بھگت  کر  تم  سے  کہتا  ہوں  بہت  دکھ  دے  گی  تم  میں  فکر  اور  فن  کی  نمو  مجھ  کو  تمہارے  واسطے  بے  حد  سہولت  چاہتا  ہوں  میں  دوام  جہل  و  حال  استراحت  چاہتا  ہوں  میں  نہ  دیکھو  کاش  تم  وہ  خواب  جو  دیکھا  کیا  ہوں  میں  وہ  سارے  خواب  تھے  قصاب  جو  دیکھا  کیا  ہوں  میں  خراش  دل  سے  تم  بے  رشتہ  بے  مقدور  ہی  ٹھہرو  مرے  جحیمیم  ذات  ذات  سے  تم  دور  ہی  ٹھہرو  کوئی  زریونؔ  کوئی  بھی  کلرک  اور  کوئی  کارندہ  کوئی  بھی  بینک  کا  افسر  سینٹر  کوئی  پایندہ  ہر  اک  حیوان  سرکاری  کو  ٹٹو  جانتا  ہوں  میں  سو  ظاہر  ہے  اسے  شے  سے  زیادہ  مانتا  ہوں  میں  تمہیں  ہو  صبح  دم  توفیق  بس  اخبار  پڑھنے  کی  تمہیں  اے  کاش  بیماری  نہ  ہو  دیوار  پڑھنے  کی  عجب  ہے  سارترؔ  اور  رسلؔ  بھی  اخبار  پڑھتے  تھے  وہ  معلومات  کے  میدان  کے  شوقین  بوڑھے  تھے  نہیں  معلوم  مجھ  کو  عام  شہری  کیسے  ہوتے  ہیں  وہ  کیسے  اپنا  بنجر  نام  بنجر  پن  میں  بوتے  ہیں  میں  ''ار''  سے  آج  تک  اک  عام  شہری  ہو  نہیں  پایا  اسی  باعث  میں  ہوں  انبوہ  کی  لذت  سے  بے  مایہ  مگر  تم  اک  دو  پایہ  راست  قامت  ہو  کے  دکھلانا  سنو  راے  دہندہ  بن  ہوئے  تم  باز  مت  آنا  فقط  زریونؔ  ہو  تم  یعنی  اپنا  سابقہ  چھوڑو  فقط  زریونؔ  ہو  تم  یعنی  اپنا  لاحقہ  چھوڑو  مگر  میں  کون  جو  چاہوں  تمہارے  باب  میں  کچھ  بھی  بھلا  کیوں  ہو  مرے  احساس  کے  اسباب  میں  کچھ  بھی  تمہارا  باپ  یعنی  میں  عبث  میں  اک  عبث  تر  میں  مگر  میں  یعنی  جانے  کون  اچھا  میں  سراسر  میں  میں  کاسہ  باز  و  کینہ  ساز  و  کاسہ  تن  ہوں  کتا  ہوں  میں  اک  ننگین  بودش  ہوں  پہ  تم  تو  سر  منعم  ہو  تمہارا  باپ  روح  القدس  تھا  تم  ابن  مریم  ہو  یہ  قلقل  تیسرا  پیگ  اب  تو  چوتھا  ہو  گماں  یہ  ہے  گماں  کا  مجھ  سے  کوئی  خاص  رشتہ  ہو  گماں  یہ  ہے  گماں  یہ  ہے  کہ  میں  جو  جا  رہا  تھا  آ  رہا  ہوں  میں  مگر  میں  آ  رہا  کب  ہوں  پیاپے  جا  رہا  ہوں  میں  یہ  چوتھا  پیگ  ہے  اوں  ہوں  ذلالت  کی  گئی  مجھ  سے  ذلالت  کی  گئی  مجھ  سے  خیانت  کی  گئی  مجھ  سے  جذامی  ہو  گئی  وضاحؔ  کی  محبوب  واویلا  مگر  اس  کا  گلہ  کیا  جب  نہیں  آیا  کوئی  ایلا  سنو  میری  کہانی  پر  میاں  میری  کہانی  کیا  میں  یکسر  رایگانی  ہوں  حساب  رایگانی  کیا  بہت  کچھ  تھا  کبھی  شاید  پر  اب  کچھ  بھی  نہیں  ہوں  میں  نہ  اپنا  ہم  نفس  ہوں  میں  نہ  اپنا  ہم  نشیں  ہوں  میں  کبھی  کی  بات  ہے  فریاد  میرا  وہ  کبھی  یعنی  نہیں  اس  کا  کوئی  مطلب  نہیں  اس  کے  کوئی  معنی  میں  اپنے  شہر  کا  سب  سے  گرامی  نام  لڑکا  تھا  میں  بے  ہنگام  لڑکا  تھا  میں  صد  ہنگام  لڑکا  تھا  مرے  دم  سے  غضب  ہنگامہ  رہتا  تھا  محلوں  میں  میں  حشر  آغاز  لڑکا  تھا  میں  حشر  انجام  لڑکا  تھا  مرے  ہندو  مسلماں  سب  مجھے  سر  پر  بٹھاتے  تھے  انہی  کے  فیض  سے  معنی  مجھے  معنی  سکھاتے  تھے  سخن  بہتا  چلا  آتا  ہے  بے  باعث  کے  ہونٹوں  سے  وہ  کچھ  کہتا  چلا  آتا  ہے  بے  باعث  کے  ہونٹوں  سے  میں  اشراف  کمینہ  کار  کو  ٹھوکر  پہ  رکھتا  تھا  سو  میں  محنت  کشوں  کی  جوتیاں  منبر  پہ  رکھتا  تھا  میں  شاید  اب  نہیں  ہوں  وہ  مگر  اب  بھی  وہی  ہوں  میں  غضب  ہنگامہ  پرور  خیرہ  سر  اب  بھی  وہی  ہوں  میں  مگر  میرا  تھا  اک  طور  اور  بھی  جو  اور  ہی  کچھ  تھا  مگر  میرا  تھا  اک  دور  اور  بھی  جو  اور  ہی  کچھ  تھا  میں  اپنے  شہر  علم  و  فن  کا  تھا  اک  نوجواں  کاہن  مرے  تلمیذ  علم  و  فن  مرے  بابا  کے  تھے  ہم  سن  مرا  بابا  مجھے  خاموش  آوازیں  سناتا  تھا  وہ  اپنے  آپ  میں  گم  مجھ  کو  پر  حالی  سکھاتا  تھا  وہ  ہیئت  داں  وہ  عالم  ناف  شب  میں  چھت  پہ  جاتا  تھا  رصد  کا  رشتہ  سیاروں  سے  رکھتا  تھا  نبھاتا  تھا  اسے  خواہش  تھی  شہرت  کی  نہ  کوئی  حرص  دولت  تھی  بڑے  سے  قطر  کی  اک  دوربین  اس  کی  ضرورت  تھی  مری  ماں  کی  تمناؤں  کا  قاتل  تھا  وہ  قلامہ  مری  ماں  میری  محبوبہ  قیامت  کی  حسینہ  تھی  ستم  یہ  ہے  یہ  کہنے  سے  جھجکتا  تھا  وہ  فہامہ  تھا  بے  حد  اشتعال  انگیز  بد  قسمت  او  علامہ  خلف  اس  کے  خذف  اور  بے  نہایت  نا  خلف  نکلے  ہم  اس  کے  سارے  بیٹے  انتہائی  بے  شرف  نکلے  میں  اس  عالم  ترین  دہر  کی  فکرت  کا  منکر  تھا  میں  فسطائی  تھا  جاہل  تھا  اور  منطق  کا  ماہر  تھا  پر  اب  میری  یہ  شہرت  ہے  کہ  میں  بس  اک  شرابی  ہوں  میں  اپنے  دودمان  علم  کی  خانہ  خرابی  ہوں  سگان  خوک  زاد  برزن  و  بازار  بےمغزی  مری  جانب  اب  اپنے  تھوبڑے  شاہانہ  کرتے  ہیں  زنا  زادے  مری  عزت  بھی  گستاخانہ  کرتے  ہیں  کمینے  شرم  بھی  اب  مجھ  سے  بے  شرمانہ  کرتے  تھے  مجھے  اس  شام  ہے  اپنے  لبوں  پر  اک  سخن  لانا  علیؔ  درویش  تھا  تم  اس  کو  اپنا  جد  نہ  بتلانا  وہ  سبطین  محمد،  جن  کو  جانے  کیوں  بہت  ارفع  تم  ان  کی  دور  کی  نسبت  سے  بھی  یکسر  مکر  جانا  کہ  اس  نسبت  سے  زہر  و  زخم  کو  سہنا  ضروری  ہے  عجب  غیرت  سے  غلطیدہ  بخوں  رہنا  ضروری  ہے  وہ  شجرہ  جو  کنانہ  فہر  غالب  کعب  مرہ  سے  قصی  و  ہاشم  و  شیبہ  ابو  طالب  تک  آتا  تھا  وہ  اک  اندوہ  تھا  تاریخ  کا  اندوہ  سوزندہ  وہ  ناموں  کا  درخت  زرد  تھا  اور  اس  کی  شاخوں  کو  کسی  تنور  کے  ہیزم  کی  خاکستر  ہی  بننا  تھا  اسے  شعلہ  زدہ  بودش  کا  اک  بستر  ہی  بننا  تھا  ہمارا  فخر  تھا  فقر  اور  دانش  اپنی  پونجی  تھی  نسب  ناموں  کے  ہم  نے  کتنے  ہی  پرچم  لپیٹے  ہیں  مرے  ہم  شہر  زریونؔ  اک  فسوں  ہے  نسل،  ہم  دونوں  فقط  آدم  کے  بیٹے  ہیں  فقط  آدم  کے  بیٹے  ہیں  میں  جب  اوسان  اپنے  کھونے  لگتا  ہوں  تو  ہنستا  ہوں  میں  تم  کو  یاد  کر  کے  رونے  لگتا  ہوں  تو  ہنستا  ہوں  ہمیشہ  میں  خدا  حافظ  ہمیشہ  میں  خدا  حافظ  خدا  حافظ  خدا  حافظ "", '  ہر  بار  میرے  سامنے  آتی  رہی  ہو  تم  ہر  بار  تم  سے  مل  کے  بچھڑتا  رہا  ہوں  میں  تم  کون  ہو  یہ  خود  بھی  نہیں  جانتی  ہو  تم  میں  کون  ہوں  یہ  خود  بھی  نہیں  جانتا  ہوں  میں  تم  مجھ  کو  جان  کر  ہی  پڑی  ہو  عذاب  میں  اور  اس  طرح  خود  اپنی  سزا  بن  گیا  ہوں  میں  تم  جس  زمین  پر  ہو  میں  اس  کا  خدا  نہیں  پس  سر  بسر  اذیت  و  آزار  ہی  رہو  بیزار  ہو  گئی  ہو  بہت  زندگی  سے  تم  جب  بس  میں  کچھ  نہیں  ہے  تو  بیزار  ہی  رہو  تم  کو  یہاں  کے  سایہ  و  پرتو  سے  کیا  غرض  تم  اپنے  حق  میں  بیچ  کی  دیوار  ہی  رہو  میں  ابتدائے  عشق  سے  بے  مہر  ہی  رہا  تم  انتہائے  عشق  کا  معیار  ہی  رہو  تم  خون  تھوکتی  ہو  یہ  سن  کر  خوشی  ہوئی  اس  رنگ  اس  ادا  میں  بھی  پرکار  ہی  رہو  میں  نے  یہ  کب  کہا  تھا  محبت  میں  ہے  نجات  میں  نے  یہ  کب  کہا  تھا  وفادار  ہی  رہو  اپنی  متاع  ناز  لٹا  کر  مرے  لیے  بازار  التفات  میں  نادار  ہی  رہو  جب  میں  تمہیں  نشاط  محبت  نہ  دے  سکا  غم  میں  کبھی  سکون  رفاقت  نہ  دے  سکا  جب  میرے  سب  چراغ  تمنا  ہوا  کے  ہیں  جب  میرے  سارے  خواب  کسی  بے  وفا  کے  ہیں  پھر  مجھ  کو  چاہنے  کا  تمہیں  کوئی  حق  نہیں  تنہا  کراہنے  کا  تمہیں  کوئی  حق  نہیں ', '  بے  قراری  سی  بے  قراری  ہے  وصل  ہے  اور  فراق  طاری  ہے  جو  گزاری  نہ  جا  سکی  ہم  سے  ہم  نے  وہ  زندگی  گزاری  ہے  نگھرے  کیا  ہوئے  کہ  لوگوں  پر  اپنا  سایہ  بھی  اب  تو  بھاری  ہے  بن  تمہارے  کبھی  نہیں  آئی  کیا  مری  نیند  بھی  تمہاری  ہے  آپ  میں  کیسے  آؤں  میں  تجھ  بن  سانس  جو  چل  رہی  ہے  آری  ہے  اس  سے  کہیو  کہ  دل  کی  گلیوں  میں  رات  دن  تیری  انتظاری  ہے  ہجر  ہو  یا  وصال  ہو  کچھ  ہو  ہم  ہیں  اور  اس  کی  یادگاری  ہے  اک  مہک  سمت  دل  سے  آئی  تھی  میں  یہ  سمجھا  تری  سواری  ہے  حادثوں  کا  حساب  ہے  اپنا  ورنہ  ہر  آن  سب  کی  باری  ہے  خوش  رہے  تو  کہ  زندگی  اپنی  عمر  بھر  کی  امیدواری  ہے ', '  حالت  حال  کے  سبب  حالت  حال  ہی  گئی  شوق  میں  کچھ  نہیں  گیا  شوق  کی  زندگی  گئی  تیرا  فراق  جان  جاں  عیش  تھا  کیا  مرے  لیے  یعنی  ترے  فراق  میں  خوب  شراب  پی  گئی  تیرے  وصال  کے  لیے  اپنے  کمال  کے  لیے  حالت  دل  کہ  تھی  خراب  اور  خراب  کی  گئی  اس  کی  امید  ناز  کا  ہم  سے  یہ  مان  تھا  کہ  آپ  عمر  گزار  دیجیے  عمر  گزار  دی  گئی  ایک  ہی  حادثہ  تو  ہے  اور  وہ  یہ  کہ  آج  تک  بات  نہیں  کہی  گئی  بات  نہیں  سنی  گئی  بعد  بھی  تیرے  جان  جاں  دل  میں  رہا  عجب  سماں  یاد  رہی  تری  یہاں  پھر  تری  یاد  بھی  گئی  اس  کے  بدن  کو  دی  نمود  ہم  نے  سخن  میں  اور  پھر  اس  کے  بدن  کے  واسطے  ایک  قبا  بھی  سی  گئی  مینا  بہ  مینا  مے  بہ  مے  جام  بہ  جام  جم  بہ  جم  ناف  پیالے  کی  ترے  یاد  عجب  سہی  گئی  کہنی  ہے  مجھ  کو  ایک  بات  آپ  سے  یعنی  آپ  سے  آپ  کے  شہر  وصل  میں  لذت  ہجر  بھی  گئی  صحن  خیال  یار  میں  کی  نہ  بسر  شب  فراق  جب  سے  وہ  چاندنا  گیا  جب  سے  وہ  چاندنی  گئی ', '  عمر  گزرے  گی  امتحان  میں  کیا  داغ  ہی  دیں  گے  مجھ  کو  دان  میں  کیا  میری  ہر  بات  بے  اثر  ہی  رہی  نقص  ہے  کچھ  مرے  بیان  میں  کیا  مجھ  کو  تو  کوئی  ٹوکتا  بھی  نہیں  یہی  ہوتا  ہے  خاندان  میں  کیا  اپنی  محرومیاں  چھپاتے  ہیں  ہم  غریبوں  کی  آن  بان  میں  کیا  خود  کو  جانا  جدا  زمانے  سے  آ  گیا  تھا  مرے  گمان  میں  کیا  شام  ہی  سے  دکان  دید  ہے  بند  نہیں  نقصان  تک  دکان  میں  کیا  اے  مرے  صبح  و  شام  دل  کی  شفق  تو  نہاتی  ہے  اب  بھی  بان  میں  کیا  بولتے  کیوں  نہیں  مرے  حق  میں  آبلے  پڑ  گئے  زبان  میں  کیا  خامشی  کہہ  رہی  ہے  کان  میں  کیا  آ  رہا  ہے  مرے  گمان  میں  کیا  دل  کہ  آتے  ہیں  جس  کو  دھیان  بہت  خود  بھی  آتا  ہے  اپنے  دھیان  میں  کیا  وہ  ملے  تو  یہ  پوچھنا  ہے  مجھے  اب  بھی  ہوں  میں  تری  امان  میں  کیا  یوں  جو  تکتا  ہے  آسمان  کو  تو  کوئی  رہتا  ہے  آسمان  میں  کیا  ہے  نسیم  بہار  گرد  آلود  خاک  اڑتی  ہے  اس  مکان  میں  کیا  یہ  مجھے  چین  کیوں  نہیں  پڑتا  ایک  ہی  شخص  تھا  جہان  میں  کیا ', '  نیا  اک  رشتہ  پیدا  کیوں  کریں  ہم  بچھڑنا  ہے  تو  جھگڑا  کیوں  کریں  ہم  خموشی  سے  ادا  ہو  رسم  دوری  کوئی  ہنگامہ  برپا  کیوں  کریں  ہم  یہ  کافی  ہے  کہ  ہم  دشمن  نہیں  ہیں  وفا  داری  کا  دعویٰ  کیوں  کریں  ہم  وفا  اخلاص  قربانی  محبت  اب  ان  لفظوں  کا  پیچھا  کیوں  کریں  ہم  سنا  دیں  عصمت  مریم  کا  قصہ  پر  اب  اس  باب  کو  وا  کیوں  کریں  ہم  زلیخائے  عزیزاں  بات  یہ  ہے  بھلا  گھاٹے  کا  سودا  کیوں  کریں  ہم  ہماری  ہی  تمنا  کیوں  کرو  تم  تمہاری  ہی  تمنا  کیوں  کریں  ہم  کیا  تھا  عہد  جب  لمحوں  میں  ہم  نے  تو  ساری  عمر  ایفا  کیوں  کریں  ہم  اٹھا  کر  کیوں  نہ  پھینکیں  ساری  چیزیں  فقط  کمروں  میں  ٹہلا  کیوں  کریں  ہم  جو  اک  نسل  فرومایہ  کو  پہنچے  وہ  سرمایہ  اکٹھا  کیوں  کریں  ہم  نہیں  دنیا  کو  جب  پروا  ہماری  تو  پھر  دنیا  کی  پروا  کیوں  کریں  ہم  برہنہ  ہیں  سر  بازار  تو  کیا  بھلا  اندھوں  سے  پردہ  کیوں  کریں  ہم  ہیں  باشندے  اسی  بستی  کے  ہم  بھی  سو  خود  پر  بھی  بھروسا  کیوں  کریں  ہم  چبا  لیں  کیوں  نہ  خود  ہی  اپنا  ڈھانچہ  تمہیں  راتب  مہیا  کیوں  کریں  ہم  پڑی  رہنے  دو  انسانوں  کی  لاشیں  زمیں  کا  بوجھ  ہلکا  کیوں  کریں  ہم  یہ  بستی  ہے  مسلمانوں  کی  بستی  یہاں  کار  مسیحا  کیوں  کریں  ہم ', '  کتنے  عیش  سے  رہتے  ہوں  گے  کتنے  اتراتے  ہوں  گے  جانے  کیسے  لوگ  وہ  ہوں  گے  جو  اس  کو  بھاتے  ہوں  گے  شام  ہوئے  خوش  باش  یہاں  کے  میرے  پاس  آ  جاتے  ہیں  میرے  بجھنے  کا  نظارہ  کرنے  آ  جاتے  ہوں  گے  وہ  جو  نہ  آنے  والا  ہے  نا  اس  سے  مجھ  کو  مطلب  تھا  آنے  والوں  سے  کیا  مطلب  آتے  ہیں  آتے  ہوں  گے  اس  کی  یاد  کی  باد  صبا  میں  اور  تو  کیا  ہوتا  ہوگا  یوں  ہی  میرے  بال  ہیں  بکھرے  اور  بکھر  جاتے  ہوں  گے  یارو  کچھ  تو  ذکر  کرو  تم  اس  کی  قیامت  بانہوں  کا  وہ  جو  سمٹتے  ہوں  گے  ان  میں  وہ  تو  مر  جاتے  ہوں  گے  میرا  سانس  اکھڑتے  ہی  سب  بین  کریں  گے  روئیں  گے  یعنی  میرے  بعد  بھی  یعنی  سانس  لیے  جاتے  ہوں  گے ']"
راحت اندوری,"['  ہاتھ  خالی  ہیں  ترے  شہر  سے  جاتے  جاتے  جان  ہوتی  تو  مری  جان  لٹاتے  جاتے  اب  تو  ہر  ہاتھ  کا  پتھر  ہمیں  پہچانتا  ہے  عمر  گزری  ہے  ترے  شہر  میں  آتے  جاتے  اب  کے  مایوس  ہوا  یاروں  کو  رخصت  کر  کے  جا  رہے  تھے  تو  کوئی  زخم  لگاتے  جاتے  رینگنے  کی  بھی  اجازت  نہیں  ہم  کو  ورنہ  ہم  جدھر  جاتے  نئے  پھول  کھلاتے  جاتے  میں  تو  جلتے  ہوئے  صحراؤں  کا  اک  پتھر  تھا  تم  تو  دریا  تھے  مری  پیاس  بجھاتے  جاتے  مجھ  کو  رونے  کا  سلیقہ  بھی  نہیں  ہے  شاید  لوگ  ہنستے  ہیں  مجھے  دیکھ  کے  آتے  جاتے  ہم  سے  پہلے  بھی  مسافر  کئی  گزرے  ہوں  گے  کم  سے  کم  راہ  کے  پتھر  تو  ہٹاتے  جاتے ', '  تیری  ہر  بات  محبت  میں  گوارا  کر  کے  دل  کے  بازار  میں  بیٹھے  ہیں  خسارہ  کر  کے  آتے  جاتے  ہیں  کئی  رنگ  مرے  چہرے  پر  لوگ  لیتے  ہیں  مزا  ذکر  تمہارا  کر  کے  ایک  چنگاری  نظر  آئی  تھی  بستی  میں  اسے  وہ  الگ  ہٹ  گیا  آندھی  کو  اشارہ  کر  کے  آسمانوں  کی  طرف  پھینک  دیا  ہے  میں  نے  چند  مٹی  کے  چراغوں  کو  ستارہ  کر  کے  میں  وہ  دریا  ہوں  کہ  ہر  بوند  بھنور  ہے  جس  کی  تم  نے  اچھا  ہی  کیا  مجھ  سے  کنارہ  کر  کے  منتظر  ہوں  کہ  ستاروں  کی  ذرا  آنکھ  لگے  چاند  کو  چھت  پہ  بلا  لوں  گا  اشارہ  کر  کے ', '  بیمار  کو  مرض  کی  دوا  دینی  چاہیے  میں  پینا  چاہتا  ہوں  پلا  دینی  چاہیے  اللہ  برکتوں  سے  نوازے  گا  عشق  میں  ہے  جتنی  پونجی  پاس  لگا  دینی  چاہیے  دل  بھی  کسی  فقیر  کے  حجرے  سے  کم  نہیں  دنیا  یہیں  پہ  لا  کے  چھپا  دینی  چاہیے  میں  خود  بھی  کرنا  چاہتا  ہوں  اپنا  سامنا  تجھ  کو  بھی  اب  نقاب  اٹھا  دینی  چاہیے  میں  پھول  ہوں  تو  پھول  کو  گلدان  ہو  نصیب  میں  آگ  ہوں  تو  آگ  بجھا  دینی  چاہیے  میں  تاج  ہوں  تو  تاج  کو  سر  پر  سجائیں  لوگ  میں  خاک  ہوں  تو  خاک  اڑا  دینی  چاہیے  میں  جبر  ہوں  تو  جبر  کی  تائید  بند  ہو  میں  صبر  ہوں  تو  مجھ  کو  دعا  دینی  چاہیے  میں  خواب  ہوں  تو  خواب  سے  چونکایئے  مجھے  میں  نیند  ہوں  تو  نیند  اڑا  دینی  چاہیے  سچ  بات  کون  ہے  جو  سر  عام  کہہ  سکے  میں  کہہ  رہا  ہوں  مجھ  کو  سزا  دینی  چاہیے ', '  آنکھ  میں  پانی  رکھو  ہونٹوں  پہ  چنگاری  رکھو  زندہ  رہنا  ہے  تو  ترکیبیں  بہت  ساری  رکھو  راہ  کے  پتھر  سے  بڑھ  کر  کچھ  نہیں  ہیں  منزلیں  راستے  آواز  دیتے  ہیں  سفر  جاری  رکھو  ایک  ہی  ندی  کے  ہیں  یہ  دو  کنارے  دوستو  دوستانہ  زندگی  سے  موت  سے  یاری  رکھو  آتے  جاتے  پل  یہ  کہتے  ہیں  ہمارے  کان  میں  کوچ  کا  اعلان  ہونے  کو  ہے  تیاری  رکھو  یہ  ضروری  ہے  کہ  آنکھوں  کا  بھرم  قائم  رہے  نیند  رکھو  یا  نہ  رکھو  خواب  معیاری  رکھو  یہ  ہوائیں  اڑ  نہ  جائیں  لے  کے  کاغذ  کا  بدن  دوستو  مجھ  پر  کوئی  پتھر  ذرا  بھاری  رکھو  لے  تو  آئے  شاعری  بازار  میں  راحتؔ  میاں  کیا  ضروری  ہے  کہ  لہجے  کو  بھی  بازاری  رکھو ']"
شاد عظیم آبادی,"['  جو  چاہئے  دیکھنا  نہ  دیکھا  میں  نے  ہر  شے  پہ  کیا  ہے  غور  کیا  کیا  میں  نے  اوروں  کا  سمجھنا  تو  بہت  مشکل  ہے  خود  کیا  ہوں  اسی  کو  نہیں  سمجھا  میں  نے ', '  جس  دل  میں  غبار  ہو  وہ  دل  صاف  کہاں  پھر  خلق  کہاں  وقار  الطاف  کہاں  جس  قوم  میں  آ  گیا  تعصب  کا  قدم  اس  قوم  میں  اے  شادؔ  پھر  انصاف  کہاں ', '  چالاک  ہیں  سب  کے  سب  بڑھتے  جاتے  ہیں  افلاک  ترقی  پہ  چڑھتے  جاتے  ہیں  مکتب  بدلا  کتاب  بدلی  لیکن  ہم  ایک  وہی  سبق  پڑھتے  جاتے  ہیں ', '  تنہا  ہے  چراغ  دور  پروانے  ہیں  اپنے  تھے  جو  کل  آج  وہ  بیگانے  ہیں  بیرنگئی  دنیا  کا  نہ  پوچھو  احوال  قصے  ہیں  کہانیاں  ہیں  افسانے  ہیں ', '  اگر  مرتے  ہوئے  لب  پر  نہ  تیرا  نام  آئے  گا  تو  میں  مرنے  سے  در  گزرا  مرے  کس  کام  آئے  گا  اسے  بھی  ٹھان  رکھ  ساقی  یقیں  ہوگا  نہ  رندوں  کو  اگر  زاہد  پہن  کر  جامۂ  احرام  آئے  گا  شب  فرقت  میں  درد  دل  سے  میں  اس  واسطے  خوش  ہوں  زباں  پر  رات  بھر  رہ  رہ  کے  تیرا  نام  آئے  گا  لگی  ہو  کچھ  تو  قاصد  آخر  اس  کم  بخت  دل  میں  بھی  وہاں  تیری  طرح  جو  جائے  گا  ناکام  آئے  گا  اسی  امید  میں  باندھے  ہوئے  ہیں  ٹکٹکی  میکش  کف  نازک  پہ  ساقی  رکھ  کے  اک  دن  جام  آئے  گا  یہاں  اپنی  پڑی  ہے  تجھ  سے  اے  غم  خوار  کیا  الجھوں  یہ  کون  آرام  ہے  مر  جاؤں  تب  آرام  آئے  گا  زہے  عزت  جو  ہو  اس  بزم  میں  مذکور  اے  واعظ  بلا  سے  گر  گنہ  گاروں  میں  اپنا  نام  آئے  گا  ہزار  انکار  یا  قطع  تعلق  اس  سے  کر  ناصح  مگر  ہر  پھر  کے  ہونٹوں  پر  اسی  کا  نام  آئے  گا  عطا  کی  جب  کہ  خود  پیر  مغاں  نے  پی  بھی  لے  زاہد  یہ  کیسا  سوچنا  ہے  تجھ  پہ  کیوں  الزام  آئے  گا  پڑا  ہے  سلسلہ  تقدیر  کا  صیاد  کے  بس  میں  چمن  میں  اے  صبا  کیونکر  اسیر  دام  آئے  گا  کوئی  بدمست  کو  دیتا  ہے  ساقی  بھر  کے  پیمانہ  ترا  کیا  جائے  گا  مجھ  پر  عبث  الزام  آئے  گا  انہیں  دیکھے  گی  تو  اے  چشم  حسرت  وصل  میں  یا  میں  ترے  کام  آئے  گا  رونا  کہ  میرے  کام  آئے  گا  ہمیشہ  کیا  پیوں  گا  میں  اسی  کہنہ  سفالی  میں  مرے  آگے  کبھی  تو  ساغر  زرفام  آئے  گا  کہاں  سے  لاؤں  صبر  حضرت  ایوب  اے  ساقی  خم  آئے  گا  صراحی  آئے  گی  تب  جام  آئے  گا  چھری  تھی  کند  تیری  یا  ترے  قاتل  کی  او  بسمل  تڑپ  بھی  تو  تری  گردن  پہ  کیوں  الزام  آئے  گا  یہی  کہہ  کر  اجل  کو  قرض  خواہوں  کی  طرح  ٹالا  کہ  لے  کر  آج  قاصد  یار  کا  پیغام  آئے  گا  ہمیشہ  کیا  یوں  ہی  قسمت  میں  ہے  گنتی  گنا  دینا  کوئی  نالہ  نہ  لب  پر  لائق  انجام  آئے  گا  گلی  میں  یار  کی  اے  شادؔ  سب  مشتاق  بیٹھے  ہیں  خدا  جانے  وہاں  سے  حکم  کس  کے  نام  آئے  گا ', '  اب  بھی  اک  عمر  پہ  جینے  کا  نہ  انداز  آیا  زندگی  چھوڑ  دے  پیچھا  مرا  میں  باز  آیا  مژدہ  اے  روح  تجھے  عشق  سا  دم  ساز  آیا  نکبت  فقر  گئی  شاہ  سرافراز  آیا  پاس  اپنے  جو  نیا  کوئی  فسوں  ساز  آیا  ہو  رہے  اس  کے  ہمیں  یاد  ترا  ناز  آیا  پیتے  پیتے  تری  اک  عمر  کٹی  اس  پر  بھی  پینے  والے  تجھے  پینے  کا  نہ  انداز  آیا  دل  ہو  یا  روح  و  جگر  کان  کھڑے  سب  کے  ہوئے  عشق  آیا  کہ  کوئی  مفسدہ  پرداز  آیا  لے  رہا  ہے  در  مے  خانہ  پہ  سن  گن  واعظ  رندو  ہشیار  کہ  اک  مفسدہ  پرداز  آیا  دل  مجبور  پہ  اس  طرح  سے  پہنچی  وہ  نگاہ  جیسے  عصفور  پہ  پر  تول  کے  شہباز  آیا  کیوں  ہے  خاموش  دلا  کس  سے  یہ  سرگوشی  ہے  موت  آئی  کہ  ترے  واسطے  ہم  راز  آیا  دیکھ  لو  اشک  تواتر  کو  نہ  پوچھو  مرا  حال  چپ  رہو  چپ  رہو  اس  بزم  میں  غماز  آیا  اس  خرابے  میں  تو  ہم  دونوں  ہیں  یکساں  ساقی  ہم  کو  پینے  تجھے  دینے  کا  نہ  انداز  آیا  نالہ  آتا  نہیں  کن  رس  ہے  فقط  اے  بلبل  مرد  سیاح  ہوں  سن  کر  تری  آواز  آیا  دل  جو  گھبرائے  قفس  میں  تو  ذرا  پر  کھولوں  زور  اتنا  بھی  نہ  اے  حسرت  پرواز  آیا  دیکھیے  نالۂ  دل  جا  کے  لگائے  کس  سے  جس  کا  کھٹکا  تھا  وہی  مفسدہ  پرداز  آیا  مدعی  بستہ  زباں  کیوں  نہ  ہو  سن  کر  مرے  شعر  کیا  چلے  سحر  کی  جب  صاحب  اعجاز  آیا  رند  پھیلائے  ہیں  چلو  کو  تکلف  کیسا  ساقیا  ڈھال  بھی  دے  جام  خدا  ساز  آیا  نہ  گیا  پر  نہ  گیا  شمع  کا  رونا  کسی  حال  گو  کہ  پروانۂ  مرحوم  سا  دم  ساز  آیا  ایک  چپکی  میں  گلو  تم  نے  نکالے  سب  کام  غمزہ  آیا  نہ  کرشمہ  نہ  تمہیں  ناز  آیا  دھیان  رہ  رہ  کے  ادھر  کا  مجھے  دلواتا  ہے  دم  نہ  آیا  مرے  تن  میں  کوئی  دم  ساز  آیا  کس  طرح  موت  کو  سمجھوں  نہ  حیات  ابدی  آپ  آئے  کہ  کوئی  صاحب  اعجاز  آیا  بے  انیسؔ  اب  چمن  نظم  ہے  ویراں  اے  شادؔ  ہائے  ایسا  نہ  کوئی  زمزمہ  پرداز  آیا ', '  ڈھونڈوگے  اگر  ملکوں  ملکوں  ملنے  کے  نہیں  نایاب  ہیں  ہم  جو  یاد  نہ  آئے  بھول  کے  پھر  اے  ہم  نفسو  وہ  خواب  ہیں  ہم  میں  حیرت  و  حسرت  کا  مارا  خاموش  کھڑا  ہوں  ساحل  پر  دریائے  محبت  کہتا  ہے  آ  کچھ  بھی  نہیں  پایاب  ہیں  ہم  ہو  جائے  بکھیڑا  پاک  کہیں  پاس  اپنے  بلا  لیں  بہتر  ہے  اب  درد  جدائی  سے  ان  کی  اے  آہ  بہت  بیتاب  ہیں  ہم  اے  شوق  برا  اس  وہم  کا  ہو  مکتوب  تمام  اپنا  نہ  ہوا  واں  چہرہ  پہ  ان  کے  خط  نکلا  یاں  بھولے  ہوئے  القاب  ہیں  ہم  کس  طرح  تڑپتے  جی  بھر  کر  یاں  ضعف  نے  مشکیں  کس  دیں  ہیں  ہو  بند  اور  آتش  پر  ہو  چڑھا  سیماب  بھی  وہ  سیماب  ہیں  ہم  اے  شوق  پتا  کچھ  تو  ہی  بتا  اب  تک  یہ  کرشمہ  کچھ  نہ  کھلا  ہم  میں  ہے  دل  بے  تاب  نہاں  یا  آپ  دل  بے  تاب  ہیں  ہم  لاکھوں  ہی  مسافر  چلتے  ہیں  منزل  پہ  پہنچتے  ہیں  دو  ایک  اے  اہل  زمانہ  قدر  کرو  نایاب  نہ  ہوں  کم  یاب  ہیں  ہم  مرغان  قفس  کو  پھولوں  نے  اے  شادؔ  یہ  کہلا  بھیجا  ہے  آ  جاؤ  جو  تم  کو  آنا  ہو  ایسے  میں  ابھی  شاداب  ہیں  ہم ', '  گہری  نیند  سے  سونے  والو  وقت  کو  اپنے  کھونے  والو  رات  کٹی  کچھ  تم  کو  خبر  ہے  چونکو  چونکو  وقت  سحر  ہے  چاند  کی  رنگت  ہو  گئی  میلی  دیکھو  چمک  سورج  کی  پھیلی  چلتے  ہیں  جھونکے  سرد  ہوا  کے  جھوم  رہے  ہیں  پھول  اترا  کے  کوئلیں  کوکیں  کو  کو  کو  کو  یاہو  بولے  یاہو  یاہو  نیند  سے  چونکیں  پنکھ  پکھیرو  بول  رہے  ہیں  شاخوں  پہ  ہر  سو  بھولے  ہوئے  ہیں  اس  دم  سب  دھن  لال  پکارے  صم  بکم  کھل  گئیں  کلیاں  باغ  کی  ساری  چار  طرف  ہیں  نہریں  جاری  گو  کہ  ابھی  تک  کچھ  ہے  اندھیرا  چڑیاں  لینے  آئیں  بسیرا  گائیں  دوب  کو  چرنے  آئیں  بھینسوں  نے  اپنی  شکلیں  دکھائیں  رک  گیا  اس  دم  بہتا  دریا  دور  تلک  شفاف  ہے  صحرا  اٹھو  اٹھو  احمد  اٹھو  منہ  کو  دھو  کر  کپڑے  پہن  لو  سیر  کرو  میداں  کی  نکل  کر  پھول  کو  دیکھو  باغ  میں  چل  کر  وقت  کو  کھونا  ظلم  ہے  پیارے  سن  یہ  نصیحت  دوست  ہمارے ', '  تمناؤں  میں  الجھایا  گیا  ہوں  کھلونے  دے  کے  بہلایا  گیا  ہوں  ہوں  اس  کوچے  کے  ہر  ذرے  سے  آگاہ  ادھر  سے  مدتوں  آیا  گیا  ہوں  نہیں  اٹھتے  قدم  کیوں  جانب  دیر  کسی  مسجد  میں  بہکایا  گیا  ہوں  دل  مضطر  سے  پوچھ  اے  رونق  بزم  میں  خود  آیا  نہیں  لایا  گیا  ہوں  سویرا  ہے  بہت  اے  شور  محشر  ابھی  بے  کار  اٹھوایا  گیا  ہوں  ستایا  آ  کے  پہروں  آرزو  نے  جو  دم  بھر  آپ  میں  پایا  گیا  ہوں  نہ  تھا  میں  معتقد  اعجاز  مے  کا  بڑی  مشکل  سے  منوایا  گیا  ہوں  لحد  میں  کیوں  نہ  جاؤں  منہ  چھپا  کر  بھری  محفل  سے  اٹھوایا  گیا  ہوں  عدم  میں  کیوں  نہ  جاؤں  منہ  چھپائے  بھری  محفل  سے  اٹھوایا  گیا  ہوں  کجا  میں  اور  کجا  اے  شادؔ  دنیا  کہاں  سے  کس  جگہ  لایا  گیا  ہوں ', '  ایک  ستم  اور  لاکھ  ادائیں  اف  ری  جوانی  ہائے  زمانے  ترچھی  نگاہیں  تنگ  قبائیں  اف  ری  جوانی  ہائے  زمانے  ہجر  میں  اپنا  اور  ہے  عالم  ابر  بہاراں  دیدۂ  پر  نم  ضد  کہ  ہمیں  وہ  آپ  بلائیں  اف  ری  جوانی  ہائے  زمانے  اپنی  ادا  سے  آپ  جھجکنا  اپنی  ہوا  سے  آپ  کھٹکنا  چال  میں  لغزش  منہ  پہ  حیائیں  اف  ری  جوانی  ہائے  زمانے  ہاتھ  میں  آڑی  تیغ  پکڑنا  تاکہ  لگے  بھی  زخم  تو  اوچھا  قصد  کہ  پھر  جی  بھر  کے  ستائیں  اف  ری  جوانی  ہائے  زمانے  کالی  گھٹائیں  باغ  میں  جھولے  دھانی  دوپٹے  لٹ  جھٹکائے  مجھ  پہ  یہ  قدغن  آپ  نہ  آئیں  اف  ری  جوانی  ہائے  زمانے  پچھلے  پہر  اٹھ  اٹھ  کے  نمازیں  ناک  رگڑنی  سجدوں  پہ  سجدے  جو  نہیں  جائز  اس  کی  دعائیں  اف  ری  جوانی  ہائے  زمانے  شادؔ  نہ  وہ  دیدار  پرستی  اور  نہ  وہ  بے  نشہ  کی  مستی  تجھ  کو  کہاں  سے  ڈھونڈ  کے  لائیں  اف  ری  جوانی  ہائے  زمانے ']"
ندا فاضلی,"['  اجنبی  کون  ہو  تم  جب  سے  تمہیں  دیکھا  ہے  ساری  دنیا  مری  آنکھوں  میں  سمٹ  آئی  ہے  تم  تو  ہر  گیت  میں  شامل  تھے  ترنم  کی  طرح  تم  ملے  ہو  مجھے  پھولوں  کا  تبسم  بن  کے  ایسا  لگتا  ہے  کہ  برسوں  سے  شناسائی  ہے  اجنبی  کون  ہو  تم  خواب  کا  رنگ  حقیقت  میں  نظر  آیا  ہے  دل  میں  دھڑکن  کی  طرح  کوئی  اتر  آیا  ہے  آج  ہر  سانس  میں  شہنائی  سی  لہرائی  ہے  اجنبی  کون  ہو  تم  کوئی  آہٹ  سی  اندھیروں  میں  چمک  جاتی  ہے  رات  آتی  ہے  تو  تنہائی  مہک  جاتی  ہے  تم  ملے  ہو  یا  محبت  نے  غزل  گائی  ہے  اجنبی  کون  ہو  تم ', '  کبھی  شام  ڈھلے  تو  میرے  دل  میں  آ  جانا  کبھی  چاند  کھلے  تو  میرے  دل  میں  آ  جانا  مگر  آنا  اس  طرح  تم  کہ  یہاں  سے  پھر  نہ  جانا  تو  نہیں  ہے  مگر  پھر  بھی  تو  ساتھ  ہے  بات  ہو  کوئی  بھی  تیری  ہی  بات  ہے  تو  ہی  میرے  اندر  ہے  تو  ہی  میرے  باہر  ہے  جب  سے  تجھ  کو  جانا  ہے  میں  نے  اپنا  مانا  ہے  مگر  آنا  اس  طرح  تم  کہ  یہاں  سے  پھر  نہ  جانا  رات  دن  کی  میری  دل  کشی  تم  سے  ہے  زندگی  کی  قسم  زندگی  تم  سے  ہے  تم  ہی  میری  آنکھیں  ہو  سونی  تنہا  راہوں  میں  چاہے  جتنی  دوری  ہو  تم  ہو  میری  بانہوں  میں  مگر  آنا  اس  طرح  تم  کہ  یہاں  سے  پھر  نہ  جانا ', '  ان  کو  بھی  ہم  سے  محبت  ہو  ضروری  تو  نہیں  ایک  سی  دونوں  کی  حالت  ہو  ضروری  تو  نہیں  بدلی  بدلی  سی  نظر  آتی  ہے  دنیا  ہم  کو  اس  میں  ان  کی  بھی  عنایت  ہو  ضروری  تو  نہیں  ایک  سی  دونوں  کی  حالت  ہو  ضروری  تو  نہیں  جس  کو  کہتے  ہیں  محبت  ہے  خدا  کی  نعمت  سب  کی  قسمت  میں  یہ  دولت  ہو  ضروری  تو  نہیں  ایک  سی  دونوں  کی  حالت  ہو  ضروری  تو  نہیں  چاند  چھونے  کی  تمنا  تو  ہے  ہم  کو  بھی  مگر  دور  کا  چاند  حقیقت  ہو  ضروری  تو  نہیں  ایک  سی  دونوں  کی  حالت  ہو  ضروری  تو  نہیں ', '  تمہاری  قبر  پر  میں  فاتحہ  پڑھنے  نہیں  آیا  مجھے  معلوم  تھا  تم  مر  نہیں  سکتے  تمہاری  موت  کی  سچی  خبر  جس  نے  اڑائی  تھی  وہ  جھوٹا  تھا  وہ  تم  کب  تھے  کوئی  سوکھا  ہوا  پتہ  ہوا  سے  مل  کے  ٹوٹا  تھا  مری  آنکھیں  تمہارے  منظروں  میں  قید  ہیں  اب  تک  میں  جو  بھی  دیکھتا  ہوں  سوچتا  ہوں  وہ  وہی  ہے  جو  تمہاری  نیک  نامی  اور  بد  نامی  کی  دنیا  تھی  کہیں  کچھ  بھی  نہیں  بدلا  تمہارے  ہاتھ  میری  انگلیوں  میں  سانس  لیتے  ہیں  میں  لکھنے  کے  لیے  جب  بھی  قلم  کاغذ  اٹھاتا  ہوں  تمہیں  بیٹھا  ہوا  میں  اپنی  ہی  کرسی  میں  پاتا  ہوں  بدن  میں  میرے  جتنا  بھی  لہو  ہے  وہ  تمہاری  لغزشوں  ناکامیوں  کے  ساتھ  بہتا  ہے  مری  آواز  میں  چھپ  کر  تمہارا  ذہن  رہتا  ہے  مری  بیماریوں  میں  تم  مری  لاچاریوں  میں  تم  تمہاری  قبر  پر  جس  نے  تمہارا  نام  لکھا  ہے  وہ  جھوٹا  ہے  تمہاری  قبر  میں  میں  دفن  ہوں  تم  مجھ  میں  زندہ  ہو  کبھی  فرصت  ملے  تو  فاتحہ  پڑھنے  چلے  آنا ', '  تو  اس  طرح  سے  میری  زندگی  میں  شامل  ہے  جہاں  بھی  جاؤں  یہ  لگتا  ہے  تیری  محفل  ہے  یہ  آسمان  یہ  بادل  یہ  راستے  یہ  ہوا  ہر  ایک  چیز  ہے  اپنی  جگہ  ٹھکانے  سے  کئی  دنوں  سے  شکایت  نہیں  زمانے  سے  یہ  زندگی  ہے  سفر  تو  سفر  کی  منزل  ہے  ہر  ایک  پھول  کسی  یاد  سا  مہکتا  ہے  ترے  خیال  سے  جاگی  ہوئی  فضائیں  ہیں  یہ  سبز  پیڑ  ہیں  یا  پیار  کی  دعائیں  ہیں  تو  پاس  ہو  کے  نہیں  پھر  بھی  تو  مقابل  ہے  ہر  ایک  شے  ہے  محبت  کے  نور  سے  روشن  یہ  روشنی  جو  نہ  ہو  زندگی  ادھوری  ہے  رہ  وفا  میں  کوئی  ہم  سفر  ضروری  ہے  یہ  راستہ  کہیں  تنہا  کٹے  تو  مشکل  ہے ', '  ہم  سب  ایک  اتفاق  کے  مختلف  نام  ہیں  مذہب  ملک  زبان  اسی  اتفاق  کی  ان  گنت  کڑیاں  ہیں  اگر  پیدائش  سے  پہلے  انتخاب  کی  اجازت  ہوتی  تو  کوئی  لڑکا  اپنے  باپ  کے  گھر  میں  پیدا  ہونا  پسند  نہیں  کرتا ', '  یوں  تو  ہر  رشتہ  کا  انجام  یہی  ہوتا  ہے  پھول  کھلتا  ہے  مہکتا  ہے  بکھر  جاتا  ہے  تم  سے  ویسے  تو  نہیں  کوئی  شکایت  لیکن  شاخ  ہو  سبز  تو  حساس  فضا  ہوتی  ہے  ہر  کلی  زخم  کی  صورت  ہی  جدا  ہوتی  ہے  تم  نے  بیکار  ہی  موسم  کو  ستایا  ورنہ  پھول  جب  کھل  کے  مہک  جاتا  ہے  خود  بہ  خود  شاخ  سے  گر  جاتا  ہے ', '  ابھی  مرا  نہیں  زندہ  ہے  آدمی  شاید  یہیں  کہیں  اسے  ڈھونڈو  یہیں  کہیں  ہوگا  بدن  کی  اندھی  گپھا  میں  چھپا  ہوا  ہوگا  بڑھا  کے  ہاتھ  ہر  اک  روشنی  کو  گل  کر  دو  ہوائیں  تیز  ہیں  جھنڈے  لپیٹ  کر  رکھ  دو  جو  ہو  سکے  تو  ان  آنکھوں  پہ  پٹیاں  کس  دو  نہ  کوئی  پاؤں  کی  آہٹ  نہ  سانسوں  کی  آواز  ڈرا  ہوا  ہے  وہ  کچھ  اور  بھی  نہ  ڈر  جائے  بدن  کی  اندھی  گپھا  سے  نہ  کوچ  کر  جائے  یہیں  کہیں  اسے  ڈھونڈو  وہ  آج  صدیوں  بعد  اداس  اداس  ہے  خاموش  ہے  اکیلا  ہے  نہ  جانے  کب  کوئی  پسلی  پھڑک  اٹھے  اس  کی  یہیں  کہیں  اسے  ڈھونڈو  یہیں  کہیں  ہوگا  برہنہ  ہو  تو  اسے  پھر  لباس  پہنا  دو  اندھیری  آنکھوں  میں  سورج  کی  آگ  دہکا  دو  بہت  بڑی  ہے  یہ  بستی  کہیں  بھی  دفنا  دو  ابھی  مرا  نہیں  زندہ  ہے  آدمی  شاید ', '  تو  اس  طرح  سے  مری  زندگی  میں  شامل  ہے  جہاں  بھی  جاؤں  یہ  لگتا  ہے  تیری  محفل  ہے  ہر  ایک  رنگ  ترے  روپ  کی  جھلک  لے  لے  کوئی  ہنسی  کوئی  لہجہ  کوئی  مہک  لے  لے  یہ  آسمان  یہ  تارے  یہ  راستے  یہ  ہوا  ہر  ایک  چیز  ہے  اپنی  جگہ  ٹھکانے  سے  کئی  دنوں  سے  شکایت  نہیں  زمانے  سے  مری  تلاش  تری  دل  کشی  رہے  باقی  خدا  کرے  کہ  یہ  دیوانگی  رہے  باقی ', '  بے  نام  سا  یہ  درد  ٹھہر  کیوں  نہیں  جاتا  جو  بیت  گیا  ہے  وہ  گزر  کیوں  نہیں  جاتا  سب  کچھ  تو  ہے  کیا  ڈھونڈھتی  رہتی  ہیں  نگاہیں  کیا  بات  ہے  میں  وقت  پے  گھر  کیوں  نہیں  جاتا  وہ  ایک  ہی  چہرہ  تو  نہیں  سارے  جہاں  میں  جو  دور  ہے  وہ  دل  سے  اتر  کیوں  نہیں  جاتا  میں  اپنی  ہی  الجھی  ہوئی  راہوں  کا  تماشہ  جاتے  ہیں  جدھر  سب  میں  ادھر  کیوں  نہیں  جاتا  وہ  خواب  جو  برسوں  سے  نہ  چہرہ  نہ  بدن  ہے  وہ  خواب  ہواؤں  میں  بکھر  کیوں  نہیں  جاتا ', '  سفر  میں  دھوپ  تو  ہوگی  جو  چل  سکو  تو  چلو  سبھی  ہیں  بھیڑ  میں  تم  بھی  نکل  سکو  تو  چلو  کسی  کے  واسطے  راہیں  کہاں  بدلتی  ہیں  تم  اپنے  آپ  کو  خود  ہی  بدل  سکو  تو  چلو  یہاں  کسی  کو  کوئی  راستہ  نہیں  دیتا  مجھے  گرا  کے  اگر  تم  سنبھل  سکو  تو  چلو  کہیں  نہیں  کوئی  سورج  دھواں  دھواں  ہے  فضا  خود  اپنے  آپ  سے  باہر  نکل  سکو  تو  چلو  یہی  ہے  زندگی  کچھ  خواب  چند  امیدیں  انہیں  کھلونوں  سے  تم  بھی  بہل  سکو  تو  چلو ', '  کبھی  کسی  کو  مکمل  جہاں  نہیں  ملتا  کہیں  زمین  کہیں  آسماں  نہیں  ملتا  تمام  شہر  میں  ایسا  نہیں  خلوص  نہ  ہو  جہاں  امید  ہو  اس  کی  وہاں  نہیں  ملتا  کہاں  چراغ  جلائیں  کہاں  گلاب  رکھیں  چھتیں  تو  ملتی  ہیں  لیکن  مکاں  نہیں  ملتا  یہ  کیا  عذاب  ہے  سب  اپنے  آپ  میں  گم  ہیں  زباں  ملی  ہے  مگر  ہم  زباں  نہیں  ملتا  چراغ  جلتے  ہی  بینائی  بجھنے  لگتی  ہے  خود  اپنے  گھر  میں  ہی  گھر  کا  نشاں  نہیں  ملتا ', '  ہوش  والوں  کو  خبر  کیا  بے  خودی  کیا  چیز  ہے  عشق  کیجے  پھر  سمجھئے  زندگی  کیا  چیز  ہے  ان  سے  نظریں  کیا  ملیں  روشن  فضائیں  ہو  گئیں  آج  جانا  پیار  کی  جادوگری  کیا  چیز  ہے  بکھری  زلفوں  نے  سکھائی  موسموں  کو  شاعری  جھکتی  آنکھوں  نے  بتایا  مے  کشی  کیا  چیز  ہے  ہم  لبوں  سے  کہہ  نہ  پائے  ان  سے  حال  دل  کبھی  اور  وہ  سمجھے  نہیں  یہ  خاموشی  کیا  چیز  ہے ', '  دھوپ  میں  نکلو  گھٹاؤں  میں  نہا  کر  دیکھو  زندگی  کیا  ہے  کتابوں  کو  ہٹا  کر  دیکھو  صرف  آنکھوں  سے  ہی  دنیا  نہیں  دیکھی  جاتی  دل  کی  دھڑکن  کو  بھی  بینائی  بنا  کر  دیکھو  پتھروں  میں  بھی  زباں  ہوتی  ہے  دل  ہوتے  ہیں  اپنے  گھر  کے  در  و  دیوار  سجا  کر  دیکھو  وہ  ستارہ  ہے  چمکنے  دو  یوں  ہی  آنکھوں  میں  کیا  ضروری  ہے  اسے  جسم  بنا  کر  دیکھو  فاصلہ  نظروں  کا  دھوکہ  بھی  تو  ہو  سکتا  ہے  وہ  ملے  یا  نہ  ملے  ہاتھ  بڑھا  کر  دیکھو ']"
ن م راشد,"['  اے  مری  ہم  رقص  مجھ  کو  تھام  لے  زندگی  سے  بھاگ  کر  آیا  ہوں  میں  ڈر  سے  لرزاں  ہوں  کہیں  ایسا  نہ  ہو  رقص  گہ  کے  چور  دروازے  سے  آ  کر  زندگی  ڈھونڈ  لے  مجھ  کو،  نشاں  پا  لے  میرا  اور  جرم  عیش  کرتے  دیکھ  لے!  اے  مری  ہم  رقص  مجھ  کو  تھام  لے  رقص  کی  یہ  گردشیں  ایک  مبہم  آسیا  کے  دور  ہیں  کیسی  سرگرمی  سے  غم  کو  روندتا  جاتا  ہوں  میں!  جی  میں  کہتا  ہوں  کہ  ہاں،  رقص  گاہ  میں  زندگی  کے  جھانکنے  سے  پیشتر  کلفتوں  کا  سنگ  ریزہ  ایک  بھی  رہنے  نہ  پائے!  اے  مری  ہم  رقص  مجھ  کو  تھام  لے  زندگی  میرے  لیے  ایک  خونیں  بھیڑیے  سے  کم  نہیں  اے  حسین  و  اجنبی  عورت  اسی  کے  ڈر  سے  میں  ہو  رہا  ہوں  لمحہ  لمحہ  اور  بھی  تیرے  قریب  جانتا  ہوں  تو  مری  جاں  بھی  نہیں  تجھ  سے  ملنے  کا  پھر  امکاں  بھی  نہیں  تو  مری  ان  آرزؤں  کی  مگر  تمثیل  ہے  جو  رہیں  مجھ  سے  گریزاں  آج  تک!  اے  مری  ہم  رقص  مجھ  کو  تھام  لے  عہد  پارینہ  کا  میں  انساں  نہیں  بندگی  سے  اس  در  و  دیوار  کی  ہو  چکی  ہیں  خواہشیں  بے  سوز  و  رنگ  و  ناتواں  جسم  سے  تیرے  لپٹ  سکتا  تو  ہوں  زندگی  پر  میں  جھپٹ  سکتا  نہیں!  اس  لیے  اب  تھام  لے  اے  حسین  و  اجنبی  عورت  مجھے  اب  تھام  لے! ', ""  شہر  کے  گوشوں  میں  ہیں  بکھرے  ہوئے  پا  شکستہ  سر  بریدہ  خواب  جن  سے  شہر  والے  بے  خبر!  گھومتا  ہوں  شہر  کے  گوشوں  میں  روز  و  شب  کہ  ان  کو  جمع  کر  لوں  دل  کی  بھٹی  میں  تپاؤں  جس  سے  چھٹ  جائے  پرانا  میل  ان  کے  دست  و  پا  پھر  سے  ابھر  آئیں  چمک  اٹھیں  لب  و  رخسار  و  گردن  جیسے  نو  آراستہ  دولہوں  کے  دل  کی  حسرتیں  پھر  سے  ان  خوابوں  کو  سمت  رہ  ملے!  ''خواب  لے  لو  خواب۔۔۔۔''  صبح  ہوتے  چوک  میں  جا  کر  لگاتا  ہوں  صدا  خواب  اصلی  ہیں  کہ  نقلی؟''  یوں  پرکھتے  ہیں  کہ  جیسے  ان  سے  بڑھ  کر  خواب  داں  کوئی  نہ  ہو!  خواب  گر  میں  بھی  نہیں  صورت  گر  ثانی  ہوں  بس  ہاں  مگر  میری  معیشت  کا  سہارا  خواب  ہیں!  شام  ہو  جاتی  ہے  میں  پھر  سے  لگاتا  ہوں  صدا  مفت  لے  لو  مفت،  یہ  سونے  کے  خواب،،  ''مفت''  سن  کر  اور  ڈر  جاتے  ہیں  لوگ  اور  چپکے  سے  سرک  جاتے  ہیں  لوگ  ''دیکھنا  یہ  ''مفت''  کہتا  ہے  کوئی  دھوکا  نہ  ہو؟  ایسا  کوئی  شعبدہ  پنہاں  نہ  ہو؟  گھر  پہنچ  کر  ٹوٹ  جائیں  یا  پگھل  جائیں  یہ  خواب؟  بھک  سے  اڑ  جائیں  کہیں  یا  ہم  پہ  کوئی  سحر  کر  ڈالیں  یہ  خواب  جی  نہیں  کس  کام  کے؟  ایسے  کباڑی  کے  یہ  خواب  ایسے  نا  بینا  کباڑی  کے  یہ  خواب!''  رات  ہو  جاتی  ہے  خوابوں  کے  پلندے  سر  پہ  رکھ  کر  منہ  بسورے  لوٹتا  ہوں  رات  بھر  پھر  بڑبڑاتا  ہوں  ''یہ  لے  لو  خواب۔۔۔۔''  ''اور  لے  لو  مجھ  سے  ان  کے  دام  بھی  خواب  لے  لو،  خواب  میرے  خواب  خواب  میرے  خواب  خواب  ان  کے  دام  بھی'' "", '  جو  بے  ثبات  ہو  اس  سر  خوشی  کو  کیا  کیجے  یہ  زندگی  ہے  تو  پھر  زندگی  کو  کیا  کیجے  رکا  جو  کام  تو  دیوانگی  ہی  کام  آئی  نہ  کام  آئے  تو  فرزانگی  کو  کیا  کیجے  یہ  کیوں  کہیں  کہ  ہمیں  کوئی  رہنما  نہ  ملا  مگر  سرشت  کی  آوارگی  کو  کیا  کیجے  کسی  کو  دیکھ  کے  اک  موج  لب  پہ  آ  تو  گئی  اٹھے  نہ  دل  سے  تو  ایسی  ہنسی  کو  کیا  کیجے  ہمیں  تو  آپ  نے  سوز  الم  ہی  بخشا  تھا  جو  نور  بن  گئی  اس  تیرگی  کو  کیا  کیجے  ہمارے  حصے  کا  اک  جرعہ  بھی  نہیں  باقی  نگاہ  دوست  کی  مے  خانگی  کو  کیا  کیجے  جہاں  غریب  کو  نان  جویں  نہیں  ملتی  وہاں  حکیم  کے  درس  خودی  کو  کیا  کیجے  وصال  دوست  سے  بھی  کم  نہ  ہو  سکی  راشدؔ  ازل  سے  پائی  ہوئی  تشنگی  کو  کیا  کیجے ', '  تو  آشنائے  جذبۂ  الفت  نہیں  رہا  دل  میں  ترے  وہ  ذوق  محبت  نہیں  رہا  پھر  نغمہ  ہائے  قم  تو  فضا  میں  ہیں  گونجتے  تو  ہی  حریف  ذوق  سماعت  نہیں  رہا  آئیں  کہاں  سے  آنکھ  میں  آتش  چکانیاں  دل  آشنائے  سوز  محبت  نہیں  رہا  گل  ہائے  حسن  یار  میں  دامن  کش  نظر  میں  اب  حریص  گلشن  جنت  نہیں  رہا  شاید  جنوں  ہے  مائل  فرزانگی  مرا  میں  وہ  نہیں  وہ  عالم  وحشت  نہیں  رہا  ممنون  ہوں  میں  تیرا  بہت  مرگ  ناگہاں  میں  اب  اسیر  گردش  قسمت  نہیں  رہا  جلوہ  گہہ  خیال  میں  وہ  آ  گئے  ہیں  آج  لو  میں  رہین  زحمت  خلوت  نہیں  رہا  کیا  فائدہ  ہے  دعوئے  عشق  حسین  سے  سر  میں  اگر  وہ  شوق  شہادت  نہیں  رہا ', '  جہاں  زاد  نیچے  گلی  میں  ترے  در  کے  آگے  یہ  میں  سوختہ  سر  حسن  کوزہ  گر  ہوں!  تجھے  صبح  بازار  میں  بوڑھے  عطار  یوسف  کی  دکان  پر  میں  نے  دیکھا  تو  تیری  نگاہوں  میں  وہ  تابناکی  تھی  میں  جس  کی  حسرت  میں  نو  سال  دیوانہ  پھرتا  رہا  ہوں  جہاں  زاد  نو  سال  دیوانہ  پھرتا  رہا  ہوں!  یہ  وہ  دور  تھا  جس  میں  میں  نے  کبھی  اپنے  رنجور  کوزوں  کی  جانب  پلٹ  کر  نہ  دیکھا  وہ  کوزے  مرے  دست  چابک  کے  پتلے  گل  و  رنگ  و  روغن  کی  مخلوق  بے  جاں  وہ  سر  گوشیوں  میں  یہ  کہتے  حسن  کوزہ  گر  اب  کہاں  ہے؟  وہ  ہم  سے  خود  اپنے  عمل  سے  خدا  وند  بن  کر  خداؤں  کے  مانند  ہے  روئے  گرداں!  جہاں  زاد  نو  سال  کا  دور  یوں  مجھ  پہ  گزرا  کہ  جیسے  کسی  شہر  مدفون  پر  وقت  گزرے  تغاروں  میں  مٹی  کبھی  جس  کی  خوشبو  سے  وارفتہ  ہوتا  تھا  میں  سنگ  بستہ  پڑی  تھی  صراحی  و  مینا  و  جام  و  سبو  اور  فانوس  و  گلداں  مری  ہیچ  مایہ  معیشت  کے  اظہار  فن  کے  سہارے  شکستہ  پڑے  تھے  میں  خود  میں  حسن  کوزہ  گر  پا  بہ  گل  خاک  بر  سر  برہنہ  سر  چاک  ژولیدہ  مو  سر  بہ  زانو  کسی  غمزدہ  دیوتا  کی  طرح  واہمہ  کے  گل  و  لا  سے  خوابوں  کے  سیال  کوزے  بناتا  رہا  تھا  جہاں  زاد  نو  سال  پہلے  تو  ناداں  تھی  لیکن  تجھے  یہ  خبر  تھی  کہ  میں  نے  حسن  کوزہ  گر  نے  تری  قاف  کی  سی  افق  تاب  آنکھوں  میں  دیکھی  ہے  وہ  تابناکی  کہ  جس  سے  مرے  جسم  و  جاں  ابر  و  مہتاب  کا  رہگزر  بن  گئے  تھے  جہاں  زاد  بغداد  کی  خواب  گوں  رات  وہ  رود  دجلہ  کا  ساحل  وہ  کشتی  وہ  ملاح  کی  بند  آنکھیں  کسی  خستہ  جاں  رنج  بر  کوزہ  گر  کے  لیے  ایک  ہی  رات  وہ  کہربا  تھی  کہ  جس  سے  ابھی  تک  ہے  پیوست  اس  کا  وجود  اس  کی  جاں  اس  کا  پیکر  مگر  ایک  ہی  رات  کا  ذوق  دریا  کی  وہ  لہر  نکلا  حسن  کوزہ  گر  جس  میں  ڈوبا  تو  ابھرا  نہیں  ہے!  جہاں  زاد  اس  دور  میں  روز  ہر  روز  وہ  سوختہ  بخت  آ  کر  مجھے  دیکھتی  چاک  پر  پا  بہ  گل  سر  بہ  زانو  تو  شانوں  سے  مجھ  کو  ہلاتی  (وہی  چاک  جو  سال  ہا  سال  جینے  کا  تنہا  سہارا  رہا  تھا!)  وہ  شانوں  سے  مجھ  کو  ہلاتی  حسن  کوزہ  گر  ہوش  میں  آ  حسن  اپنے  ویران  گھر  پر  نظر  کر  یہ  بچوں  کے  تنور  کیونکر  بھریں  گے  حسن  اے  محبت  کے  مارے  محبت  امیروں  کی  بازی  حسن  اپنے  دیوار  و  در  پر  نظر  کر  مرے  کان  میں  یہ  نوائے  حزیں  یوں  تھی  جیسے  کسی  ڈوبتے  شخص  کو  زیر  گرداب  کوئی  پکارے!  وہ  اشکوں  کے  انبار  پھولوں  کے  انبار  تھے  ہاں  مگر  میں  حسن  کوزہ  گر  شہر  اوہام  کے  ان  خرابوں  کا  مجذوب  تھا  جن  میں  کوئی  صدا  کوئی  جنبش  کسی  مرغ  پراں  کا  سایہ  کسی  زندگی  کا  نشاں  تک  نہیں  تھا!  جہاں  زاد  میں  آج  تیری  گلی  میں  یہاں  رات  کی  سرد  گوں  تیرگی  میں  ترے  در  کے  آگے  کھڑا  ہوں  سر  و  مو  پریشاں  دریچے  سے  وہ  قاف  کی  سی  طلسمی  نگاہیں  مجھے  آج  پھر  جھانکتی  ہیں  زمانہ،  جہاں  زاد  وہ  چاک  ہے  جس  پہ  مینا  و  جام  و  سبو  اور  فانوس  و  گلداں  کے  مانند  بنتے  بگڑتے  ہیں  انساں  میں  انساں  ہوں  لیکن  یہ  نو  سال  جو  غم  کے  قالب  میں  گزرے!  حسن  کوزہ  گر  آج  اک  تودۂ  خاک  ہے  جسم  میں  نم  کا  اثر  تک  نہیں  ہے  جہاں  زاد  بازار  میں  صبح  عطار  یوسف  کی  دکان  پر  تیری  آنکھیں  پھر  اک  بار  کچھ  کہہ  گئی  ہیں  ان  آنکھوں  کی  تابندہ  شوخی  سے  اٹھی  ہے  پھر  تودۂ  خاک  میں  نم  کی  ہلکی  سی  لرزش  یہی  شاید  اس  خاک  کو  گل  بنا  دے!  تمنا  کی  وسعت  کی  کس  کو  خبر  ہے  جہاں  زاد  لیکن  تو  چاہے  تو  بن  جاؤں  میں  پھر  وہی  کوزہ  گر  جس  کے  کوزے  تھے  ہر  کاخ  و  کو  اور  ہر  شہر  و  قریہ  کی  نازش  تھے  جن  سے  امیر  و  گدا  کے  مساکن  درخشاں  تمنا  کی  وسعت  کی  کس  کو  خبر  ہے  جہاں  زاد  لیکن  تو  چاہے  تو  میں  پھر  پلٹ  جاؤں  ان  اپنے  مہجور  کوزوں  کی  جانب  گل  و  لا  کے  سوکھے  تغاروں  کی  جانب  معیشت  کے  اظہار  فن  کے  سہاروں  کی  جانب  کہ  میں  اس  گل  و  لا  سے  اس  رنگ  و  روغن  سے  پھر  وہ  شرارے  نکالوں  کہ  جن  سے  دلوں  کے  خرابے  ہوں  روشن! ', '  حسرت  انتظار  یار  نہ  پوچھ  ہائے  وہ  شدت  انتظار  نہ  پوچھ  رنگ  گلشن  دم  بہار  نہ  پوچھ  وحشت  قلب  بے  قرار  نہ  پوچھ  صدمۂ  عندلیب  زار  نہ  پوچھ  تلخ  انجامئ  بہار  نہ  پوچھ  غیر  پر  لطف  میں  رہین  ستم  مجھ  سے  آئین  بزم  یار  نہ  پوچھ  دے  دیا  درد  مجھ  کو  دل  کے  عوض  ہائے  لطف  ستم  شعار  نہ  پوچھ  پھر  ہوئی  یاد  مے  کشی  تازہ  مستی  ابر  نو  بہار  نہ  پوچھ  مجھ  کو  دھوکا  ہے  تار  بستر  کا  نا  توانئ  جسم  یار  نہ  پوچھ  میں  ہوں  نا  آشنائے  وصل  ہنوز  مجھ  سے  کیف  وصال  یار  نہ  پوچھ ', '  ترے  کرم  سے  خدائی  میں  یوں  تو  کیا  نہ  ملا  مگر  جو  تو  نہ  ملا  زیست  کا  مزا  نہ  ملا  حیات  شوق  کی  یہ  گرمیاں  کہاں  ہوتیں  خدا  کا  شکر  ہمیں  نالۂ  رسا  نہ  ملا  ازل  سے  فطرت  آزاد  ہی  تھی  آوارہ  یہ  کیوں  کہیں  کہ  ہمیں  کوئی  رہنما  نہ  ملا  یہ  کائنات  کسی  کا  غبار  راہ  سہی  دلیل  راہ  جو  بنتا  وہ  نقش  پا  نہ  ملا  یہ  دل  شہید  فریب  نگاہ  ہو  نہ  سکا  وہ  لاکھ  ہم  سے  بہ  انداز  محرمانہ  ملا  کنار  موج  میں  مرنا  تو  ہم  کو  آتا  ہے  نشان  ساحل  الفت  ملا  ملا  نہ  ملا  تری  تلاش  ہی  تھی  مایۂ  بقائے  وجود  بلا  سے  ہم  کو  سر  منزل  بقا  نہ  ملا ', ""  زندگی  سے  ڈرتے  ہو؟  !زندگی  تو  تم  بھی  ہو  زندگی  تو  ہم  بھی  ہیں!  زندگی  سے  ڈرتے  ہو؟  آدمی  سے  ڈرتے  ہو؟  آدمی  تو  تم  بھی  ہو  آدمی  تو  ہم  بھی  ہیں  آدمی  زباں  بھی  ہے  آدمی  بیاں  بھی  ہے  اس  سے  تم  نہیں  ڈرتے!  حرف  اور  معنی  کے  رشتہ  ہائے  آہن  سے  آدمی  ہے  وابستہ  آدمی  کے  دامن  سے  زندگی  ہے  وابستہ  اس  سے  تم  نہیں  ڈرتے  ''ان  کہی''  سے  ڈرتے  ہو  جو  ابھی  نہیں  آئی  اس  گھڑی  سے  ڈرتے  ہو  اس  گھڑی  کی  آمد  کی  آگہی  سے  ڈرتے  ہو  پہلے  بھی  تو  گزرے  ہیں  دور  نارسائی  کے  ''بے  ریا''  خدائی  کے  پھر  بھی  یہ  سمجھتے  ہو  ہیچ  آرزو  مندی  یہ  شب  زباں  بندی  ہے  رہ  خداوندی  تم  مگر  یہ  کیا  جانو  لب  اگر  نہیں  ہلتے  ہاتھ  جاگ  اٹھتے  ہیں  ہاتھ  جاگ  اٹھتے  ہیں  راہ  کا  نشاں  بن  کر  نور  کی  زباں  بن  کر  ہاتھ  بول  اٹھتے  ہیں  صبح  کی  اذاں  بن  کر  روشنی  سے  ڈرتے  ہو  روشنی  تو  تم  بھی  ہو  روشنی  تو  ہم  بھی  ہیں  روشنی  سے  ڈرتے  ہو  شہر  کی  فصیلوں  پر  دیو  کا  جو  سایہ  تھا  پاک  ہو  گیا  آخر  رات  کا  لبادہ  بھی  چاک  ہو  گیا  آخر  خاک  ہو  گیا  آخر  اژدہام  انساں  سے  فرد  کی  نوا  آئی  ذات  کی  صدا  آئی  راہ  شوق  میں  جیسے  راہرو  کا  خوں  لپکے  اک  نیا  جنوں  لپکے  آدمی  چھلک  اٹھے  آدمی  ہنسے  دیکھو،  شہر  پھر  بسے  دیکھو  تم  ابھی  سے  ڈرتے  ہو؟  ہاں  ابھی  تو  تم  بھی  ہو  ہاں  ابھی  تو  ہم  بھی  ہیں  تم  ابھی  سے  ڈرتے  ہو ""]"
مرزا غالب,"['  چرخ  تک  دھوم  ہے  کس  دھوم  سے  آیا  سہرا  چاند  کا  دائرہ  لے  زہرہ  نے  گایا  سہرا  جسے  کہتے  ہیں  خوشی  اس  نے  بلائیں  لے  کر  کبھی  چوما  کبھی  آنکھوں  سے  لگایا  سہرا  رشک  سے  لڑتی  ہیں  آپس  میں  الجھ  کر  لڑیاں  باندھنے  کو  جو  ترے  سر  پہ  اٹھایا  سہرا  صاف  آتی  ہیں  نظر  آب  گہر  کی  لہریں  جنبش  باد  سحر  نے  جو  ہلایا  سہرا ', '  ہم  نشیں  تارے  ہیں  اور  چاند  شہاب  الدین  خاں  بزم  شادی  ہے  فلک  کاہ  کشاں  ہے  سہرا  ان  کو  لڑیاں  نہ  کہو  بحر  کی  موجیں  سمجھو  ہے  تو  کشتی  میں  ولے  بحر  رواں  ہے  سہرا ', '  خوش  ہو  اے  بخت  کہ  ہے  آج  ترے  سر  سہرا  باندھ  شہزادہ  جواں  بخت  کے  سر  پر  سہرا  کیا  ہی  اس  چاند  سے  مکھڑے  پہ  بھلا  لگتا  ہے  ہے  ترے  حسن  دل  افروز  کا  زیور  سہرا  سر  پہ  چڑھنا  تجھے  پھبتا  ہے  پر  اے  طرف  کلاہ  مجھ  کو  ڈر  ہے  کہ  نہ  چھینے  ترا  لمبر  سہرا  ناؤ  بھر  کر  ہی  پروئے  گئے  ہوں  گے  موتی  ورنہ  کیوں  لائے  ہیں  کشتی  میں  لگا  کر  سہرا  سات  دریا  کے  فراہم  کیے  ہوں  گے  موتی  تب  بنا  ہو  گا  اس  انداز  کا  گز  بھر  سہرا  رخ  پہ  دولھا  کے  جو  گرمی  سے  پسینا  ٹپکا  ہے  رگ  ابر  گہر  بار  سراسر  سہرا  یہ  بھی  اک  بے  ادبی  تھی  کہ  قبا  سے  بڑھ  جائے  رہ  گیا  آن  کے  دامن  کے  برابر  سہرا  جی  میں  اترائیں  نہ  موتی  کہ  ہمیں  ہیں  اک  چیز  چاہیے  پھولوں  کا  بھی  ایک  مقرر  سہرا  جب  کہ  اپنے  میں  سماویں  نہ  خوشی  کے  مارے  گوندھے  پھولوں  کا  بھلا  پھر  کوئی  کیوں  کر  سہرا  رخ  روشن  کی  دمک  گوہر  غلطاں  کی  چمک  کیوں  نہ  دکھلاوے  فروغ  مہ  و  اختر  سہرا  تار  ریشم  کا  نہیں  ہے  یہ  رگ  ابر  بہار  لائے  گا  تاب  گراں  باری  گوہر  سہرا  ہم  سخن  فہم  ہیں  غالبؔ  کے  طرفدار  نہیں  دیکھیں  اس  سہرے  سے  کہدے  کوئی  بڑھ  کر  سہرا ', '  ایک  روز  مرزا  کے  دوست  حکیم  رضی  الدین  خان  صاحب  جن  کو  آم  پسند  نہیں  تھے،  میرزا  صاحب  کے  مکان  پر  آئے۔  دونوں  دوست  برآمدے  میں  بیٹھ  کر  باتیں  کرنے  لگے۔  اتفاق  سے  ایک  کمہاراپنے  گدھے  لیے  سامنے  سےگزرا۔  زمین  پر  آم  کے  چھلےا  پڑے  تھے۔  گدھے  نے  ان  کو  سونگھا  اور  چھوڑ  کر  آگے  بڑھ  گیا۔  حکیم  صاحب  نے  جھٹ  سے  مرزا  صاحب  سے  کہا،  ’’دیکھئے!  آم  ایسی  چیز  ہے  جسے  گدھا  بھی  نہیں  کھاتا۔‘‘  مرزا  صاحب  فوراً  بولے،  ’’بیشک  گدھا  نہیں  کھاتا۔‘‘ ', '  ایک  شام  مرزا  کو  شراب  نہ  ملی  تو  نماز  پڑھنے  چلے  گئے۔  اتنے  میں  ان  کا  ایک  شاگرد  آیا  اور  اسے  معلوم  ہوا  کہ  مرزا  کو  آج  شراب  نہیں  ملی،  چنانچہ  اس  نے  شراب  کا  انتظام  کیا  اور  مسجد  کے  سامنے  پہنچا۔  وہاں  سے  مرزا  کو  بوتل  دکھائی۔  بوتل  دیکھتے  ہی  مرزا  وضو  کرنے  کے  بعد  مسجد  سے  نکلنے  لگے،  تو  کسی  نے  کہا،  ’’یہ  کیا؟  کہ  بغیر  نماز  پڑھے  چل  دیئے۔‘‘  مرزا  بولے،  ’’جس  چیز  کے  لیے  دعا  مانگنی  تھی،  وہ  تو  یونہی  مل  گئی۔‘‘ ', '  ایک  بار  دلی  میں  رات  گئے  کسی  مشاعرے  یا  دعوت  سے  مرزا  صاحب  مولانا  فیض  الحسن  فیضؔ  سہارنپوری  کے  ہمراہ  واپس  آرہے  تھے۔  راستے  میں  ایک  تنگ  و  تاریک  گلی  سے  گزر  رہے  تھے  کہ  آگے  وہیں  ایک  گدھا  کھڑا  تھا۔  مولانا  نے  یہ  دیکھ  کر  کہا،  ’’مرزا  صاحب،  دلی  میں  گدھے  بہت  ہیں۔‘‘  ’’نہیں  حضرت،  باہر  سے  آجاتے  ہیں۔‘‘  مولانا  فیض  الحسن  جھینپ  کر  چپ  ہورہے۔ ', '  مرزا  صاحب  کھانا  کھارہے  تھے۔  چھٹی  رسان  نے  ایک  لفافہ  لاکردیا۔  لفافے  کی  بے  ربطی  اور  کاتب  کے  نام  کی  اجنبیت  سے  ان  کو  یقین  ہوگیا  کہ  یہ  کسی  مخالف  کا  ویسا  ہی  گمنام  خط  ہے،  جیسے  پہلے  آچکے  ہیں۔  لفافہ  پاس  بیٹھے  شاگرد  کو  دیا  کہ  اس  کو  کھول  کر  پڑھو۔  سارا  خط  فحش  اور  دشنام  سے  بھرا  ہوا  تھا۔  پوچھا  کس  کا  خط  ہے؟  اور  کیا  لکھا  ہے؟  ‘‘شاگرد  کو  اس  کے  اظہار  میں  تامل  ہوا۔  فوراًاس  کے  ہاتھ  سے  لفافہ  چھین  کر  خود  پڑھا۔  اس  میں  ایک  جگہ  ماں  کی  گالی  بھی  لکھی  تھی  ۔  مسکراکر  کہنے  لگے  کہ  ’’الو  کو  گالی  دینی  بھی  نہیں  آتی۔  بڈھے  یا  ادھیڑ  عمر  آدمی  کو  ماں  کی  نہیں  بیٹی  کی  گالی  دیتے  ہیں  تاکہ  اس  کو  غیرت  آئے۔  جو  ان  کو  جو  روکی  گالی  دیتے  ہیں  کیونکہ  اس  کو  جورو  سے  زیادہ  تعلق  ہوتا  ہے۔  بچے  کو  ماں  کی  گالی  دیتے  ہیں  کہ  وہ  ماں  کے  برابر  کسی  سے  مانوس  نہیں  ہوتا۔  یہ  جو  بہتر  برس  کے  بڈھے  کو  ماں  کی  گالی  دیتا  ہے،  اس  سے  زیادہ  کون  بیوقوف  ہوگا؟‘‘ ', '  یاران  نبی  میں  تھی  لڑائی  کس  میں  الفت  کی  نہ  تھی  جلوہ  نمائی  کس  میں  وہ  صدق  وہ  عدل  وہ  حیا  اور  وہ  علم  بتلاؤ  کوئی  کہ  تھی  برائی  کس  میں ', '  دکھ  جی  کے  پسند  ہو  گیا  ہے  غالبؔ  دل  رک  رک  کر  بند  ہو  گیا  ہے  غالبؔ  واللہ  کہ  شب  کو  نیند  آتی  ہی  نہیں  سونا  سوگند  ہو  گیا  ہے  غالبؔ ', '  اس  رشتے  میں  لاکھ  تار  ہوں  بلکہ  سوا  اتنے  ہی  برس  شمار  ہوں  بلکہ  سوا  ہر  سینکڑے  کو  ایک  گرہ  فرض  کریں  ایسی  گرہیں  ہزار  ہوں  بلکہ  سوا ', '  غدر  کے  ہنگامے  کے  بعد  جب  پکڑ  دھکڑ  شروع  ہوئی  تو  مرزاغالبؔ  کو  بھی  بلایا  گیا۔  یہ  کرنل  براؤن  کے  روبرو  پیش  ہوئے  تو  وہی  کلاہ  پیاخ  جو  یہ  پہنا  کرتے  تھے،  حسب  معمول  ان  کے  سر  پر  تھی۔  جس  کی  وجہ  سے  کچھ  عجیب  و  غریب  وضع  قطع  معلوم  ہوتی  تھی۔  انہیں  دیکھ  کر  کرنل  براؤن  نے  کہا،  ’’ویل  مرزا  صاحب  تم  مسلمان  ہے؟‘‘  ’’آدھا  مسلمان  ہوں‘‘  کرنل  براؤن  نے  تعجب  سے  کہا،  ’’آدھا  مسلمان  کیا؟  اس  کا  مطلب؟‘‘  ’’شراب  پیتا  ہوں،  سور  نہیں  کھاتا۔‘‘  میرزا  صاحب  فوراً  بولے،  یہ  سن  کر  کرنل  براؤن  بہت  محظوظ  ہوا  اور  مرزا  صاحب  کو  اعزاز  کے  ساتھ  رخصت  کردیا۔ ', '  یاران  نبی  سے  رکھ  تولّا  باللہ  ہر  یک  ہے  کمال  دیں  میں  یکتا  باللہ  وہ  دوست  نبی  کے  اور  تم  ان  کے  دشمن  لا  حول  ولا  قوۃ  الا  باللہ ', '  اک  گرم  آہ  کی  تو  ہزاروں  کے  گھر  جلے  رکھتے  ہیں  عشق  میں  یہ  اثر  ہم  جگر  جلے  پروانے  کا  نہ  غم  ہو  تو  پھر  کس  لیے  اسدؔ  ہر  رات  شمع  شام  سے  لے  تا  سحر  جلے ', '  کلکتے  کا  جو  ذکر  کیا  تو  نے  ہم  نشیں  اک  تیر  میرے  سینے  میں  مارا  کہ  ہاے  ہاے  وہ  سبزہ  زار  ہاے  مطرا  کہ  ہے  غضب  وہ  نازنیں  بتان  خود  آرا  کہ  ہاے  ہاے  صبر  آزما  وہ  ان  کی  نگاہیں  کہ  حف  نظر  طاقت  ربادہ  ان  کا  اشارا  کہ  ہاے  ہاے  وہ  میوہ  ہاے  تازۂ  شیریں  کہ  واہ  واہ  وہ  بادہ  ہاے  ناب  گوارا  کہ  ہاے  ہاے ', '  ہے  جو  صاحب  کے  کف  دست  پہ  یہ  چکنی  ڈلی  زیب  دیتا  ہے  اسے  جس  قدر  اچھا  کہیے  خامہ  انگشت  بدنداں  کہ  اسے  کیا  لکھیے  ناطقہ  سر  بہ  گریباں  کہ  اسے  کیا  کہیے  مہر  مکتوب  عزیزان  گرامی  لکھیے  حرز  بازوے  شگرفان  خود  آرا  کہیے  مسی  آلودہ  سر  انگشت  حسیناں  لکھیے  داغ  طرف  جگر  عاشق  شیدا  کہیے  حاتم  دست  سلیماں  کے  مشابہ  لکھیے  سر  پستان  پریزاد  سے  مانا  کہیے  اختر  سوختۂ  قیس  سے  نسبت  دیجیے  خال  مشکین  رخ  دلکش  لیلا  کہیے  حجر  الاسود  دیوار  حرم  کیجیے  فرض  نافہ  آہوے  بیابان  ختن  کا  کہیے  وضع  میں  اس  کو  اگر  سمجھیے  قاف  تریاق  رنگ  میں  سبزۂ  نوخیز  مسیحا  کہیے  صومعے  میں  اسے  ٹھہرائیے  گر  مہر  نماز  میکدے  میں  اسے  خشت  خم  صہبا  کہیے  کیوں  اسے  قفل  در  گنج  محبت  لکھیے  کیوں  اسے  نقطۂ  پرکار  تمنا  کہیے  کیوں  اسے  گوہر  نایاب  تصور  کیجیے  کیوں  اسے  مردمک  دیدۂ  عنقا  کہیے  کیوں  اسے  تکمۂ  پیراہن  لیلیٰ  لکھیے  کیوں  اسے  نقش  پئے  ناقۂ  سلما  کہیے  بندہ  پرور  کے  کف  دست  کو  دل  کیجیے  فرض  اور  اس  چکنی  سپاری  کو  سویدا  کہیے ', '  منظور  ہے  گزارش  احوال  واقعی  اپنا  بیان  حسن  طبیعت  نہیں  مجھے  سو  پشت  سے  ہے  پیشۂ  آبا  سپہ  گری  کچھ  شاعری  ذریعۂ  عزت  نہیں  مجھے  آزادہ  رو  ہوں  اور  مرا  مسلک  ہے  صلح  کل  ہرگز  کبھی  کسی  سے  عداوت  نہیں  مجھے  کیا  کم  ہے  یہ  شرف  کہ  ظفرؔ  کا  غلام  ہوں  مانا  کہ  جاہ  و  منصب  و  ثروت  نہیں  مجھے  استاد  شہ  سے  ہو  مجھے  پرخاش  کا  خیال  یہ  تاب  یہ  مجال  یہ  طاقت  نہیں  مجھے  جام  جہاں  نما  ہے  شہنشاہ  کا  ضمیر  سوگند  اور  گواہ  کی  حاجت  نہیں  مجھے  میں  کون  اور  ریختہ  ہاں  اس  سے  مدعا  جز  انبساط  خاطر  حضرت  نہیں  مجھے  صحرا  لکھا  گیا  ذرا  امتثال  امر  دیکھا  کہ  چارہ  غیر  اطاعت  نہیں  مجھے  مقطع  میں  آ  پڑی  ہے  سخن  گسترانہ  بات  مقصود  اس  سے  قطع  محبت  نہیں  مجھے  روئے  سخن  کسی  کی  طرف  ہو  تو  رو  سیاہ  سودا  نہیں  جنوں  نہیں  وحشت  نہیں  مجھے  قسمت  بری  سہی  پہ  طبیعت  بری  نہیں  ہے  شکر  کی  جگہ  کہ  شکایت  نہیں  مجھے  صادق  ہوں  اپنے  قول  میں  غالبؔ  خدا  گواہ  کہتا  ہوں  سچ  کہ  جھوٹ  کی  عادت  نہیں  مجھے ', '  اے  شہنشاہ  آسماں  اورنگ  اے  جہاں  دار  آفتاب  آثار  تھا  میں  اک  بے  نواے  گوشہ  نشیں  تھا  میں  اک  درد  مند  سینہ  فگار  تم  نے  مجھ  کو  جو  آبرو  بخشی  ہوئی  میری  وہ  گرمی  بازار  کہ  ہوا  مجھ  سا  ذرہ  ناچیز  روشناس  ثوابت  و  سیار  گرچہ  از  روے  ننگ  بے  ہنری  ہوں  خود  اپنی  نظر  میں  اتنا  خوار  کہ  گر  اپنے  کو  میں  کہوں  خاکی  جانتا  ہوں  کہ  آئے  خاک  کو  عار  شاد  ہوں  لیکن  اپنے  جی  میں  کہ  ہوں  بادشہ  کا  غلام  کار  گزار  خانہ  زاد  اور  مرید  اور  مداح  تھا  ہمیشہ  سے  یہ  عریضہ  گزار  بارے  نوکر  بھی  ہو  گیا  صد  شکر  نسبتیں  ہو  گئیں  مشخص  چار  نہ  کہوں  آپ  سے  تو  کس  سے  کہوں  مدعاے  ضروری  الاظہار  پیر  و  مرشد  اگرچہ  مجھ  کو  نہیں  ذوق  آرایش  سرود  ستار  کچھ  تو  جاڑے  میں  چاہیے  آخر  تا  نہ  دے  باد  زمہریر  آزار  کیوں  نہ  درکار  ہو  مجھے  پوشش  جسم  رکھتا  ہوں  ہے  اگرچہ  نزار  کچھ  خریدا  نہیں  ہے  اب  کے  سال  کچھ  بنایا  نہیں  ہے  اب  کی  بار  رات  کو  آگ  اور  دن  کو  دھوپ  بھاڑ  میں  جائیں  ایسے  لیل  و  نہار  آگ  تاپے  کہاں  تلک  انساں  دھوپ  کھاوے  کہاں  تلک  جاں  دار  دھوپ  کی  یابش  آگ  کی  گرمی  وقنا  ربنا  عذاب  النار  میری  تنخواہ  جو  مقرر  ہے  اس  کے  ملنے  کا  ہے  عجب  ہنجار  رسم  ہے  مردے  کی  چھ  ماہی  ایک  خلق  کا  ہے  اسی  چلن  پہ  مدار  مجھ  کو  دیکھو  تو  ہوں  بقید  حیات  اور  چھ  ماہی  ہو  سال  میں  دوبار  بس  کہ  لیتا  ہوں  ہر  مہینے  قرض  اور  رہتی  ہے  سود  کی  تکرار  میری  تنخواہ  میں  تہائی  کا  ہو  گیا  ہے  شریک  ساہوکار  آج  مجھ  سا  نہیں  زمانے  میں  شاعر  نغز  گوے  خوش  گفتار  رزم  کی  داستان  گر  سنیے  ہے  زباں  میری  تیغ  جوہر  دار  بزم  کا  التزام  گر  کیجیے  ہے  قلم  میری  ابر  گوہر  بار  ظلم  ہے  گر  نہ  دو  سخن  کی  داد  قہر  ہے  گر  کرو  نہ  مجھ  کو  پیار  آپ  کا  بندہ  اور  پھروں  ننگا  آپ  کا  نوکر  اور  کھاؤں  ادھار  میری  تنخواہ  کیجیے  ماہ  بماہ  تا  نہ  ہو  مجھ  کو  زندگی  دشوار  ختم  کرتا  ہوں  اب  دعا  پہ  کلام  شاعری  سے  نہیں  مجھے  سروکار  تم  سلامت  رہو  ہزار  برس  ہر  برس  کے  ہوں  دن  پچاس  ہزار ', '  کوئی  امید  بر  نہیں  آتی  کوئی  صورت  نظر  نہیں  آتی  موت  کا  ایک  دن  معین  ہے  نیند  کیوں  رات  بھر  نہیں  آتی  آگے  آتی  تھی  حال  دل  پہ  ہنسی  اب  کسی  بات  پر  نہیں  آتی  جانتا  ہوں  ثواب  طاعت  و  زہد  پر  طبیعت  ادھر  نہیں  آتی  ہے  کچھ  ایسی  ہی  بات  جو  چپ  ہوں  ورنہ  کیا  بات  کر  نہیں  آتی  کیوں  نہ  چیخوں  کہ  یاد  کرتے  ہیں  میری  آواز  گر  نہیں  آتی  داغ  دل  گر  نظر  نہیں  آتا  بو  بھی  اے  چارہ  گر  نہیں  آتی  ہم  وہاں  ہیں  جہاں  سے  ہم  کو  بھی  کچھ  ہماری  خبر  نہیں  آتی  مرتے  ہیں  آرزو  میں  مرنے  کی  موت  آتی  ہے  پر  نہیں  آتی  کعبہ  کس  منہ  سے  جاؤ  گے  غالبؔ  شرم  تم  کو  مگر  نہیں  آتی ', '  آہ  کو  چاہیے  اک  عمر  اثر  ہوتے  تک  کون  جیتا  ہے  تری  زلف  کے  سر  ہوتے  تک  دام  ہر  موج  میں  ہے  حلقۂ  صد  کام  نہنگ  دیکھیں  کیا  گزرے  ہے  قطرے  پہ  گہر  ہوتے  تک  عاشقی  صبر  طلب  اور  تمنا  بیتاب  دل  کا  کیا  رنگ  کروں  خون  جگر  ہوتے  تک  تا  قیامت  شب  فرقت  میں  گزر  جائے  گی  عمر  سات  دن  ہم  پہ  بھی  بھاری  ہیں  سحر  ہوتے  تک  ہم  نے  مانا  کہ  تغافل  نہ  کرو  گے  لیکن  خاک  ہو  جائیں  گے  ہم  تم  کو  خبر  ہوتے  تک  پرتو  خور  سے  ہے  شبنم  کو  فنا  کی  تعلیم  میں  بھی  ہوں  ایک  عنایت  کی  نظر  ہوتے  تک  یک  نظر  بیش  نہیں  فرصت  ہستی  غافل  گرمیٔ  بزم  ہے  اک  رقص  شرر  ہوتے  تک  غم  ہستی  کا  اسدؔ  کس  سے  ہو  جز  مرگ  علاج  شمع  ہر  رنگ  میں  جلتی  ہے  سحر  ہوتے  تک ', '  یہ  نہ  تھی  ہماری  قسمت  کہ  وصال  یار  ہوتا  اگر  اور  جیتے  رہتے  یہی  انتظار  ہوتا  ترے  وعدے  پر  جیے  ہم  تو  یہ  جان  جھوٹ  جانا  کہ  خوشی  سے  مر  نہ  جاتے  اگر  اعتبار  ہوتا  تری  نازکی  سے  جانا  کہ  بندھا  تھا  عہد  بودا  کبھی  تو  نہ  توڑ  سکتا  اگر  استوار  ہوتا  کوئی  میرے  دل  سے  پوچھے  ترے  تیر  نیم  کش  کو  یہ  خلش  کہاں  سے  ہوتی  جو  جگر  کے  پار  ہوتا  یہ  کہاں  کی  دوستی  ہے  کہ  بنے  ہیں  دوست  ناصح  کوئی  چارہ  ساز  ہوتا  کوئی  غم  گسار  ہوتا  رگ  سنگ  سے  ٹپکتا  وہ  لہو  کہ  پھر  نہ  تھمتا  جسے  غم  سمجھ  رہے  ہو  یہ  اگر  شرار  ہوتا  غم  اگرچہ  جاں  گسل  ہے  پہ  کہاں  بچیں  کہ  دل  ہے  غم  عشق  گر  نہ  ہوتا  غم  روزگار  ہوتا  کہوں  کس  سے  میں  کہ  کیا  ہے  شب  غم  بری  بلا  ہے  مجھے  کیا  برا  تھا  مرنا  اگر  ایک  بار  ہوتا  ہوئے  مر  کے  ہم  جو  رسوا  ہوئے  کیوں  نہ  غرق  دریا  نہ  کبھی  جنازہ  اٹھتا  نہ  کہیں  مزار  ہوتا  اسے  کون  دیکھ  سکتا  کہ  یگانہ  ہے  وہ  یکتا  جو  دوئی  کی  بو  بھی  ہوتی  تو  کہیں  دو  چار  ہوتا  یہ  مسائل  تصوف  یہ  ترا  بیان  غالبؔ  تجھے  ہم  ولی  سمجھتے  جو  نہ  بادہ  خوار  ہوتا ', '  ہزاروں  خواہشیں  ایسی  کہ  ہر  خواہش  پہ  دم  نکلے  بہت  نکلے  مرے  ارمان  لیکن  پھر  بھی  کم  نکلے  ڈرے  کیوں  میرا  قاتل  کیا  رہے  گا  اس  کی  گردن  پر  وہ  خوں  جو  چشم  تر  سے  عمر  بھر  یوں  دم  بدم  نکلے  نکلنا  خلد  سے  آدم  کا  سنتے  آئے  ہیں  لیکن  بہت  بے  آبرو  ہو  کر  ترے  کوچے  سے  ہم  نکلے  بھرم  کھل  جائے  ظالم  تیرے  قامت  کی  درازی  کا  اگر  اس  طرۂ  پر  پیچ  و  خم  کا  پیچ  و  خم  نکلے  مگر  لکھوائے  کوئی  اس  کو  خط  تو  ہم  سے  لکھوائے  ہوئی  صبح  اور  گھر  سے  کان  پر  رکھ  کر  قلم  نکلے  ہوئی  اس  دور  میں  منسوب  مجھ  سے  بادہ  آشامی  پھر  آیا  وہ  زمانہ  جو  جہاں  میں  جام  جم  نکلے  ہوئی  جن  سے  توقع  خستگی  کی  داد  پانے  کی  وہ  ہم  سے  بھی  زیادہ  خستۂ  تیغ  ستم  نکلے  محبت  میں  نہیں  ہے  فرق  جینے  اور  مرنے  کا  اسی  کو  دیکھ  کر  جیتے  ہیں  جس  کافر  پہ  دم  نکلے  کہاں  مے  خانہ  کا  دروازہ  غالبؔ  اور  کہاں  واعظ  پر  اتنا  جانتے  ہیں  کل  وہ  جاتا  تھا  کہ  ہم  نکلے ', '  ہاں  نفس  باد  سحر  شعلہ  فشاں  ہو  اے  دجلۂ  خوں  چشم  ملائک  سے  رواں  ہو  اے  زمزمۂ  قم  لب  عیسی  پہ  فغاں  ہو  اے  ماتمیان  شہ  مظلوم  کہاں  ہو  بگڑی  ہے  بہت  بات  بنائے  نہیں  بنتی  اب  گھر  کو  بغیر  آگ  لگائے  نہیں  بنتی  تاب  سخن  و  طاقت  غوغا  نہیں  ہم  کو  ماتم  میں  شہ  دیں  کے  ہیں  سودا  نہیں  ہم  کو  گھر  پھونکنے  میں  اپنے  محابا  نہیں  ہم  کو  گر  چرخ  بھی  جل  جائے  تو  پروا  نہیں  ہم  کو  یہ  خرگہ  نہ  پایۂ  جو  مدت  سے  بپا  ہے  کیا  خیمۂ  شبیر  سے  رتبے  میں  سوا  ہے  کچھ  اور  ہی  عالم  ہے  دل  و  چشم  و  زباں  کا  کچھ  اور  ہی  نقشا  نظر  آتا  ہے  جہاں  کا  کیسا  فلک  اور  مہر  جہاں  تاب  کہاں  کا  ہو  گا  دل  بیتاب  کسی  سوختہ  جاں  کا  اب  صاعقہ  و  مہر  میں  کچھ  فرق  نہیں  ہے  گرتا  نہیں  اس  رو  سے  کہو  برق  نہیں  ہے ', '  بس  کہ  فعال  ما  یرید  ہے  آج  ہر  سلح  شور  انگلستاں  کا  گھر  سے  بازار  میں  نکلتے  ہوئے  زہرہ  ہوتا  ہے  آب  انساں  کا  چوک  جس  کو  کہیں  وہ  مقتل  ہے  گھر  بنا  ہے  نمونہ  زنداں  کا  شہر  دہلی  کا  ذرہ  ذرہ  خاک  تشنۂ  خوں  ہے  ہر  مسلماں  کا  کوئی  واں  سے  نہ  آ  سکے  یاں  تک  آدمی  واں  نہ  جا  سکے  یاں  کا  میں  نے  مانا  کہ  مل  گئے  پھر  کیا  وہی  رونا  تن  و  دل  و  جاں  کا  گاہ  جل  کر  کیا  کیے  شکوہ  سوزش  داغ  ہائے  پنہاں  کا  گاہ  رو  کر  کہا  کیے  باہم  ماجرا  دیدہ  ہائے  گریاں  کا  اس  طرح  کے  وصال  سے  یا  رب  کیا  مٹے  دل  سے  داغ  ہجراں  کا ']"
محمد رفیع سودا,"['  بہت  کام  کا  ہے  اک  نر  آدھے  دھڑ  میں  اس  کا  گھر  کبڑا  ہو  کر  گھر  میں  بیٹھے  کام  کرے  نہیں  ٹھالا  بیٹھے ', '  خر  آگے  اور  پیچھے  کان  جو  بوجھے  سو  چتر  سجان ', '  ہوا  جب  کفر  ثابت  ہے  وہ  تمغاے  مسلمانی  نہ  ٹوٹی  شیخ  سے  زنار  تسبیح  سلیمانی  ہنر  پیدا  کر  اول  ترک  کیجو  تب  لباس  اپنا  نہ  ہو  جوں  تیغ  بے  جوہر  وگرنہ  ننگ  عریانی  فراہم  زر  کا  کرنا  باعث  اندوہ  دل  ہووے  نہیں  کچھ  جمع  سے  غنچے  کو  حاصل  حز  پریشانی  خوشامد  کب  کریں  عالی  طبیعت  اہل  دولت  کی  نہ  جھاڑے  آستین  کہکشاں  شاہوں  کی  پیشانی  عروج  دست  ہمت  کو  نہیں  کچھ  قدر  بیش  و  کم  سدا  خورشید  کی  جگ  پر  مساوی  ہے  زرا  فشانی  کرے  ہے  کلفت  ایام  ضائع  قدر  مردوں  کی  ہوئی  جب  تیغ  زنگ  آلود  کم  جاتی  ہے  پہچانی  اکیلا  ہو  کے  رہ  دنیا  میں  گر  جینا  بہت  چاہے  ہوئی  ہے  فیض  تنہائی  سے  عمر  خضر  طولانی  اذیت  وصل  میں  دونی  جدائی  سے  ہے  عاشق  کو  بہت  رہتا  ہے  نالاں  فصل  گل  میں  مرغ  بستانی  موقر  جان  ارباب  ہنر  کو  بے  لباسی  میں  کہ  ہو  جو  تیغ  با  جوہر  اسے  عزت  ہے  عریانی  بہ  رنگ  کوہ  رہ  خاموش  حرف  نا  سزا  سن  کر  کہ  تابدگو  صداے  غیب  سے  کھینچے  پشیمانی  نہیں  غیر  از  ہوا  کوئی  ترقی  بخش  آتش  کا  نفس  جب  تک  ہے  داغ  دل  سے  فرصت  کیوں  کے  ہو  پانی  یہ  روشن  ہے  بہ  رنگ  شمع  ربط  یاد  و  آتش  سے  موافق  گر  نہ  ہو  وے  دوست  ہے  وہ  دشمن  جانی  کرے  ہے  دہر  زینت  ظالموں  پر  تیرہ  روزی  کو  کہ  زیب  ترک  چشم  یار  سرمہ  ہے  صفا  ہائی  طلوع  مہر  ہو  پامال  حیرت  آسماں  اوپر  لکھوں  بہر  غزل  گر  اس  زمیں  میں  مطلع  ثانی  مطلع  ثانی  عجب  ناداں  ہیں  وہ  جن  کو  ہے  عجب  تاج  سلطانی  فلک  بال  ہما  کو  پل  میں  سونپے  ہے  مگس  رانی  نہیں  معلوم  ان  نے  خاک  میں  کیا  کیا  ملا  دیکھا  کہ  چشم  نقش  پا  سے  تا  عدم  نکلی  نہ  حیرانی  ہماری  آہ  تیرا  دل  نہ  نرماوے  تو  یا  قسمت  وگرنہ  دیکھ  آئینے  کو  پتھر  ہوگئے  پانی  تری  زلفوں  سے  اپنی  روسیا  ہی  کہ  نہیں  سکتا  کہ  ہے  جمعیت  خاطر  مجھے  ان  کی  پریشانی  زمانے  میں  نہیں  کھلتا  ہے  کار  بستہ  حیراں  ہوں  گرہ  غنچوں  کی  کھولے  ہے  صبا  کیوں  کر  بہ  آسانی  جنوں  کے  ہاتھ  سے  سرتا  قدم  کاہیدہ  اتنا  ہوں  کہ  اعضا  دیدۂ  زنجیر  کی  کرتے  ہیں  مژگانی  نہ  رکھا  جگ  میں  رسم  دوستی  اندوہ  روزی  نے  مگر  زانو  سے  اب  باقی  رہا  ہے  ربط  پیشانی  سیہ  بختی  میں  اے  سوداؔ  نہیں  طول  سخن  لازم  نمط  خامے  کے  سر  کٹوائے  گی  ایسی  زباں  دانی  سمجھ  اے  تا  قباحت  فہم  کب  تک  یہ  بیاں  ہوگا  اداے  چین  پیشانی  و  لطف  زلف  طولانی  نہیں  ہے  ان  سے  ہرگز  فائدہ  غیر  از  پشیمانی  نظر  رکھنے  سے  حاصل  ان  کی  چشم  و  زلف  کے  اوپر  مگر  بیمار  ہووے  ضعف  یا  کھینچے  پریشانی  نکال  اس  کفر  کو  دل  سے  کہ  اب  وہ  وقت  آیا  ہے  برہمن  کو  صنم  کرتا  ہے  تکلیف  مسلمانی  زہے  دین  محدم  پیروی  میں  اس  کی  جو  ہوویں  رہے  خاک  قدم  سے  ان  کی  چشم  عرش  نورانی  ملک  سجدہ  نہ  کرتے  آدم  خاکی  کو  گر  اس  کی  امانت  دار  نور  احمدیؐ  ہوتی  نہ  پیشانی  اسی  کو  آدم  و  حوا  کی  خلقت  سے  کیا  پیدا  مراد  الفاظ  سے  معنی  ہے  تا  آیات  قرآنی  خیال  خلق  گر  اس  کا  شفیع  کافراں  ہووے  رکھیں  بخشش  کے  سر  منت  یہودی  اور  نصرانی  زباں  پر  اس  کی  گزرے  حرف  جس  جا  گہہ  شفاعت  کا  کرے  واں  ناز  آمرزش  پہ  ہریک  فاسق  و  زانی  رکھا  جب  سے  قدم  مسند  پہ  آ  ان  نے  شریعت  کی  کرے  ہے  موج  بحر  معدلت  تب  سے  یہ  طغیانی  اگر  نقصان  پر  خس  کے  شرر  کا  ٹک  ارادہ  ہو  کرے  کو  آگ  کے  دو  ہیں  کرے  غرق  آن  کر  پانی  موافق  گر  نہ  کرتا  عدل  اس  کا  آب  و  آتش  کو  تو  کوئی  سنگ  سے  بندھتی  تھی  شکل  لعل  رمانی  یہ  کیا  انصاف  ہے  یارب  کہ  طیر  و  وحش  تک  جگ  میں  اس  امن  و  عیش  سے  اپنی  بسر  اوقات  لے  جانی  پلے  ہے  آشیاں  میں  باز  کے  بچہ  کبوتر  کا  شباں  نے  گرگ  کو  گلے  کی  سونپی  ہے  نگہ  بانی  ہما  آسا  ہے  پرداز  ملخ  اوج  سعادت  پر  کرے  ہے  مور  چڑھ  کر  سینہ  دد  پر  سلیمانی  کھلے  ہیں  غنچہ  گل  باغ  میں  خاطر  سے  بلبل  کی  جو  اب  اوراق  جمعیت  کو  ہوتی  ہے  پریشانی  جہاں  انصاف  سے  ہر  گاہ  اب  معمور  ہے  اتنا  تو  اس  کے  آگے  ہوگی  عدل  کی  کیا  کچھ  فراوانی  ہزار  افسوس  اے  دل  ہم  نہ  تھے  اس  وقت  دنیا  میں  وگرنہ  کرتے  یہ  آنکھیں  جمال  اس  کے  سے  نورانی  نہ  ہونے  سے  جدا  سایے  کے  اس  قامت  سے  پیدا  ہے  قیامت  ہوئے  گا  دلچسپ  وہ  محبوب  سبحانی  جسے  یہ  صورت  و  سیرت  کرامت  حق  نے  کی  ہووے  بجا  ہے  کہیے  ایسے  کو  اگر  اب  یوسف  ثانی  معاذ  اللہ  یہ  کیا  لفظ  بے  موقع  ہوا  سرزد  جو  اس  کو  پھر  کہوں  تو  ہوؤں  مردود  مسلمانی  کدھر  اب  فہم  ناقص  لے  گیا  مجھ  کو  نہ  یہ  سمجھا  کہ  وہ  مہر  الوہیت  ہے  یہ  ہے  ماہ  کنعانی  جو  صورت  اس  کی  ہے  لاریب  ہے  وہ  صورت  ایزد  جو  معنی  اس  میں  ہیں  بے  شک  وہ  ہیں  معنی  ربانی  حدیث  من  رآنی  دال  ہے  اس  گفتگو  اوپر  کہ  دیکھا  جن  نے  اس  کو  ان  نے  دیکھی  شکل  یزدانی  غرض  مشکل  ہمیں  ہوتی  کہ  پیدا  کرکے  ایسے  کو  خدا  گریہ  نہ  فرماتا  نہیں  کوئی  مرا  ثانی  بس  آگے  مت  چل  اے  سوداؔ  میں  دیکھا  فہم  کو  تیرے  کر  استغفار  اب  اس  منہ  سے  ویسے  کی  ثنا  خوانی ', '  سوداؔ  شعر  میں  ہے  بڑائی  تجھ  کو  تشریف  سخن  عرش  سے  آئی  تجھ  کو  عالم  تجھے  اس  فن  میں  پیمبر  سمجھا  پوجا  جہلا  نے  بخدائی  تجھ  کو ', '  کوتاہ  نہ  عمر  مے  پرستی  کیجے  زلفوں  سے  تری  دراز  دستی  کیجے  ساقی  نہ  ہو  جو  شراب  ہے  آج  وہ  ابر  پانی  پی  پی  کے  فاقہ  مستی  کیجے ', '  گر  یار  کے  سامنے  میں  رویا  تو  کیا  مژگاں  میں  جو  لخت  دل  پرویا  تو  کیا  یہ  دانۂ  اشک  سبز  ہونا  معلوم  اس  شور  زمیں  میں  تخم  بویا  تو  کیا ', '  اے  شیخ  حرم  تک  تجھے  آنا  جانا  یہ  طوف  جلاہے  کاہے  تانا  بانا  پہچانے  گا  واں  کیا  اسے  حیراں  ہوں  میں  جس  کو  حرم  دل  میں  نہ  تیں  پہچانا ', '  جو  گزری  مجھ  پہ  مت  اس  سے  کہو  ہوا  سو  ہوا  بلا  کشان  محبت  پہ  جو  ہوا  سو  ہوا  مبادا  ہو  کوئی  ظالم  ترا  گریباں  گیر  مرے  لہو  کو  تو  دامن  سے  دھو  ہوا  سو  ہوا  پہنچ  چکا  ہے  سر  زخم  دل  تلک  یارو  کوئی  سبو  کوئی  مرہم  رکھو  ہوا  سو  ہوا  کہے  ہے  سن  کے  مری  سرگزشت  وہ  بے  رحم  یہ  کون  ذکر  ہے  جانے  بھی  دو  ہوا  سو  ہوا  خدا  کے  واسطے  آ  درگزر  گنہ  سے  مرے  نہ  ہوگا  پھر  کبھو  اے  تند  خو  ہوا  سو  ہوا  یہ  کون  حال  ہے  احوال  دل  پہ  اے  آنکھو  نہ  پھوٹ  پھوٹ  کے  اتنا  بہو  ہوا  سو  ہوا  نہ  کچھ  ضرر  ہوا  شمشیر  کا  نہ  ہاتھوں  کا  مرے  ہی  سر  پہ  اے  جلاد  جو  ہوا  سو  ہوا  دیا  اسے  دل  و  دیں  اب  یہ  جان  ہے  سوداؔ  پھر  آگے  دیکھیے  جو  ہو  سو  ہو  ہوا  سو  ہوا ', '  وے  صورتیں  الٰہی  کس  ملک  بستیاں  ہیں  اب  دیکھنے  کو  جن  کے  آنکھیں  ترستیاں  ہیں  آیا  تھا  کیوں  عدم  میں  کیا  کر  چلا  جہاں  میں  یہ  مرگ  و  زیست  تجھ  بن  آپس  میں  ہنستیاں  ہیں  کیونکر  نہ  ہو  مشبک  شیشہ  سا  دل  ہمارا  اس  شوخ  کی  نگاہیں  پتھر  میں  دھنستیاں  ہیں  برسات  کا  تو  موسم  کب  کا  نکل  گیا  پر  مژگاں  کی  یہ  گھٹائیں  اب  تک  برستیاں  ہیں  لیتے  ہیں  چھین  کر  دل  عاشق  کا  پل  میں  دیکھو  خوباں  کی  عاشقوں  پر  کیا  پیش  دستیاں  ہیں  اس  واسطے  کہ  ہیں  یہ  وحشی  نکل  نہ  جاویں  آنکھوں  کو  میری  مژگاں  ڈوروں  سے  کستیاں  ہیں  قیمت  میں  ان  کے  گو  ہم  دو  جگ  کو  دے  چکے  اب  اس  یار  کی  نگاہیں  تس  پر  بھی  سستیاں  ہیں  ان  نے  کہا  یہ  مجھ  سے  اب  چھوڑ  دخت  رز  کو  پیری  میں  اے  دوانے  یہ  کون  مستیاں  ہیں  جب  میں  کہا  یہ  اس  سے  سوداؔ  سے  اپنے  مل  کے  اس  سال  تو  ہے  ساقی  اور  مے  پرستیاں  ہیں ', '  گل  پھینکے  ہے  اوروں  کی  طرف  بلکہ  ثمر  بھی  اے  خانہ  بر  انداز  چمن  کچھ  تو  ادھر  بھی  کیا  ضد  ہے  مرے  ساتھ  خدا  جانے  وگرنہ  کافی  ہے  تسلی  کو  مری  ایک  نظر  بھی  اے  ابر  قسم  ہے  تجھے  رونے  کی  ہمارے  تجھ  چشم  سے  ٹپکا  ہے  کبھو  لخت  جگر  بھی  اے  نالہ  صد  افسوس  جواں  مرنے  پہ  تیرے  پایا  نہ  تنک  دیکھنے  تیں  روئے  اثر  بھی  کس  ہستئ  موہوم  پہ  نازاں  ہے  تو  اے  یار  کچھ  اپنے  شب  و  روز  کی  ہے  تج  کو  خبر  بھی  تنہا  ترے  ماتم  میں  نہیں  شام  سیہ  پوش  رہتا  ہے  سدا  چاک  گریبان  سحر  بھی  سوداؔ  تری  فریاد  سے  آنکھوں  میں  کٹی  رات  آئی  ہے  سحر  ہونے  کو  ٹک  تو  کہیں  مر  بھی ', '  عاشق  کی  بھی  کٹتی  ہیں  کیا  خوب  طرح  راتیں  دو  چار  گھڑی  رونا  دو  چار  گھڑی  باتیں  قرباں  ہوں  مجھے  جس  دم  یاد  آتی  ہیں  وہ  باتیں  کیا  دن  وہ  مبارک  تھے  کیا  خوب  تھیں  وہ  راتیں  اوروں  سے  چھٹے  دل  بر  دل  دار  ہووے  میرا  برحق  ہیں  اگر  پیرو  کچھ  تم  میں  کراماتیں  کل  لڑ  گئیں  کوچے  میں  آنکھوں  سے  مری  انکھیاں  کچھ  زور  ہی  آپس  میں  دو  دو  ہوئیں  سمگھاتیں  کشمیر  سی  جاگہ  میں  نا  شکر  نہ  رہ  زاہد  جنت  میں  تو  اے  گیدی  مارے  ہے  یہ  کیوں  لاتیں  اس  عشق  کے  کوچے  میں  زاہد  تو  سنبھل  چلنا  کچھ  پیش  نہ  جاویں  گی  یاں  تیری  مناجاتیں  اس  روز  میاں  مل  کر  نظروں  کو  چراتے  تھے  تجھ  یاد  میں  ہی  ساجن  کرتے  ہیں  مداراتیں  سوداؔ  کو  اگر  پوچھو  احوال  ہے  یہ  اس  کا  دو  چار  گھڑی  رونا  دو  چار  گھڑی  باتیں ', '  جب  یار  نے  اٹھا  کر  زلفوں  کے  بال  باندھے  تب  میں  نے  اپنے  دل  میں  لاکھوں  خیال  باندھے  دو  دن  میں  ہم  تو  ریجھے  اے  وائے  حال  ان  کا  گزرے  ہیں  جن  کے  دل  کو  یاں  ماہ  و  سال  باندھے  تار  نگہ  میں  اس  کے  کیونکر  پھنسے  نہ  یہ  دل  آنکھوں  نے  جس  کے  لاکھوں  وحشی  غزال  باندھے  جو  کچھ  ہے  رنگ  اس  کا  سو  ہے  نظر  میں  اپنی  گو  جامہ  زرد  پہنے  یا  چیرہ  لال  باندھے  تیرے  ہی  سامنے  کچھ  بہکے  ہے  میرا  نالہ  ورنہ  نشانے  ہم  نے  مارے  ہیں  بال  باندھے  بوسہ  کی  تو  ہے  خواہش  پر  کہیے  کیونکہ  اس  سے  جس  کا  مزاج  لب  پر  حرف  سوال  باندھے  ماروگے  کس  کو  جی  سے  کس  پر  کمر  کسی  ہے  پھرتے  ہو  کیوں  پیارے  تلوار  ڈھال  باندھے  دو  چار  شعر  آگے  اس  کے  پڑھے  تو  بولا  مضموں  یہ  تو  نے  اپنے  کیا  حسب  حال  باندھے  سوداؔ  جو  ان  نے  باندھا  زلفوں  میں  دل  سزا  ہے  شعروں  میں  اس  کے  تو  نے  کیوں  خط  و  خال  باندھے ']"
مومن خاں مومن,"['  افسوس  شکایت  نہانی  نہ  گئی  دل  پر  سے  رقیب  کی  گرانی  نہ  گئی  الطاف  تھے  بس  کہ  رو  بروئے  دشمن  اس  شوخ  سے  بد  گمانی  نہ  گئی ', '  مومن  یہ  اثر  سیاہ  مستی  کا  نہ  ہو  اندیشہ  کبھی  بلند  و  پستی  کا  نہ  ہو  توحید  وجودی  میں  جو  ہے  کیفیت  ڈرتا  ہوں  کہ  حیلہ  خود  پرستی  کا  نہ  ہو ', '  رویا  کریں  گے  آپ  بھی  پہروں  اسی  طرح  اٹکا  کہیں  جو  آپ  کا  دل  بھی  مری  طرح  آتا  نہیں  ہے  وہ  تو  کسی  ڈھب  سے  داؤ  میں  بنتی  نہیں  ہے  ملنے  کی  اس  کے  کوئی  طرح  تشبیہ  کس  سے  دوں  کہ  طرح  دار  کی  مرے  سب  سے  نرالی  وضع  ہے  سب  سے  نئی  طرح  مر  چک  کہیں  کہ  تو  غم  ہجراں  سے  چھوٹ  جائے  کہتے  تو  ہیں  بھلے  کی  ولیکن  بری  طرح  نے  تاب  ہجر  میں  ہے  نہ  آرام  وصل  میں  کم  بخت  دل  کو  چین  نہیں  ہے  کسی  طرح  لگتی  ہیں  گالیاں  بھی  ترے  منہ  سے  کیا  بھلی  قربان  تیرے  پھر  مجھے  کہہ  لے  اسی  طرح  پامال  ہم  نہ  ہوتے  فقط  جور  چرخ  سے  آئی  ہماری  جان  پہ  آفت  کئی  طرح  نے  جائے  واں  بنے  ہے  نہ  بن  جائے  چین  ہے  کیا  کیجیے  ہمیں  تو  ہے  مشکل  سبھی  طرح  معشوق  اور  بھی  ہیں  بتا  دے  جہان  میں  کرتا  ہے  کون  ظلم  کسی  پر  تری  طرح  ہوں  جاں  بہ  لب  بتان  ستم  گر  کے  ہاتھ  سے  کیا  سب  جہاں  میں  جیتے  ہیں  مومنؔ  اسی  طرح ', '  دفن  جب  خاک  میں  ہم  سوختہ  ساماں  ہوں  گے  فلس  ماہی  کے  گل  شمع  شبستاں  ہوں  گے  ناوک  انداز  جدھر  دیدۂ  جاناں  ہوں  گے  نیم  بسمل  کئی  ہوں  گے  کئی  بے  جاں  ہوں  گے  تاب  نظارہ  نہیں  آئنہ  کیا  دیکھنے  دوں  اور  بن  جائیں  گے  تصویر  جو  حیراں  ہوں  گے  تو  کہاں  جائے  گی  کچھ  اپنا  ٹھکانا  کر  لے  ہم  تو  کل  خواب  عدم  میں  شب  ہجراں  ہوں  گے  ناصحا  دل  میں  تو  اتنا  تو  سمجھ  اپنے  کہ  ہم  لاکھ  ناداں  ہوئے  کیا  تجھ  سے  بھی  ناداں  ہوں  گے  کر  کے  زخمی  مجھے  نادم  ہوں  یہ  ممکن  ہی  نہیں  گر  وہ  ہوں  گے  بھی  تو  بے  وقت  پشیماں  ہوں  گے  ایک  ہم  ہیں  کہ  ہوئے  ایسے  پشیمان  کہ  بس  ایک  وہ  ہیں  کہ  جنہیں  چاہ  کے  ارماں  ہوں  گے  ہم  نکالیں  گے  سن  اے  موج  ہوا  بل  تیرا  اس  کی  زلفوں  کے  اگر  بال  پریشاں  ہوں  گے  صبر  یا  رب  مری  وحشت  کا  پڑے  گا  کہ  نہیں  چارہ  فرما  بھی  کبھی  قیدئ  زنداں  ہوں  گے  منت  حضرت  عیسیٰ  نہ  اٹھائیں  گے  کبھی  زندگی  کے  لیے  شرمندۂ  احساں  ہوں  گے  تیرے  دل  تفتہ  کی  تربت  پہ  عدو  جھوٹا  ہے  گل  نہ  ہوں  گے  شرر  آتش  سوزاں  ہوں  گے  غور  سے  دیکھتے  ہیں  طوف  کو  آہوئے  حرم  کیا  کہیں  اس  کے  سگ  کوچہ  کے  قرباں  ہوں  گے  داغ  دل  نکلیں  گے  تربت  سے  مری  جوں  لالہ  یہ  وہ  اخگر  نہیں  جو  خاک  میں  پنہاں  ہوں  گے  چاک  پردے  سے  یہ  غمزے  ہیں  تو  اے  پردہ  نشیں  ایک  میں  کیا  کہ  سبھی  چاک  گریباں  ہوں  گے  پھر  بہار  آئی  وہی  دشت  نوردی  ہوگی  پھر  وہی  پاؤں  وہی  خار  مغیلاں  ہوں  گے  سنگ  اور  ہاتھ  وہی  وہ  ہی  سر  و  داغ  جنون  وہ  ہی  ہم  ہوں  گے  وہی  دشت  و  بیاباں  ہوں  گے  عمر  ساری  تو  کٹی  عشق  بتاں  میں  مومنؔ  آخری  وقت  میں  کیا  خاک  مسلماں  ہوں  گے ', '  کیوں  زرد  ہے  رنگ  کس  لیے  آنسو  لال  کس  واسطے  ہر  گھڑی  رہے  ہے  تو  نڈھال  کیا  شکل  پہ  بن  گئی  ہے  تیری  مومنؔ  کیا  ہو  گیا  تجھ  کو  کیوں  ہے  تیرا  یہ  حال ', '  آنکھوں  سے  حیا  ٹپکے  ہے  انداز  تو  دیکھو  ہے  بو  الہوسوں  پر  بھی  ستم  ناز  تو  دیکھو  اس  بت  کے  لیے  میں  ہوس  حور  سے  گزرا  اس  عشق  خوش  انجام  کا  آغاز  تو  دیکھو  چشمک  مری  وحشت  پہ  ہے  کیا  حضرت  ناصح  طرز  نگہ  چشم  فسوں  ساز  تو  دیکھو  ارباب  ہوس  ہار  کے  بھی  جان  پہ  کھیلے  کم  طالعی  عاشق  جاں  باز  تو  دیکھو  مجلس  میں  مرے  ذکر  کے  آتے  ہی  اٹھے  وہ  بدنامیٔ  عشاق  کا  اعزاز  تو  دیکھو  محفل  میں  تم  اغیار  کو  دز  دیدہ  نظر  سے  منظور  ہے  پنہاں  نہ  رہے  راز  تو  دیکھو  اس  غیرت  ناہید  کی  ہر  تان  ہے  دیپک  شعلہ  سا  لپک  جائے  ہے  آواز  تو  دیکھو  دیں  پاکی  دامن  کی  گواہی  مرے  آنسو  اس  یوسف  بے  درد  کا  اعجاز  تو  دیکھو  جنت  میں  بھی  مومنؔ  نہ  ملا  ہائے  بتوں  سے  جور  اجل  تفرقہ  پرداز  تو  دیکھو ', '  وہ  جو  ہم  میں  تم  میں  قرار  تھا  تمہیں  یاد  ہو  کہ  نہ  یاد  ہو  وہی  یعنی  وعدہ  نباہ  کا  تمہیں  یاد  ہو  کہ  نہ  یاد  ہو  وہ  جو  لطف  مجھ  پہ  تھے  بیشتر  وہ  کرم  کہ  تھا  مرے  حال  پر  مجھے  سب  ہے  یاد  ذرا  ذرا  تمہیں  یاد  ہو  کہ  نہ  یاد  ہو  وہ  نئے  گلے  وہ  شکایتیں  وہ  مزے  مزے  کی  حکایتیں  وہ  ہر  ایک  بات  پہ  روٹھنا  تمہیں  یاد  ہو  کہ  نہ  یاد  ہو  کبھی  بیٹھے  سب  میں  جو  روبرو  تو  اشارتوں  ہی  سے  گفتگو  وہ  بیان  شوق  کا  برملا  تمہیں  یاد  ہو  کہ  نہ  یاد  ہو  ہوئے  اتفاق  سے  گر  بہم  تو  وفا  جتانے  کو  دم  بہ  دم  گلۂ  ملامت  اقربا  تمہیں  یاد  ہو  کہ  نہ  یاد  ہو  کوئی  بات  ایسی  اگر  ہوئی  کہ  تمہارے  جی  کو  بری  لگی  تو  بیاں  سے  پہلے  ہی  بھولنا  تمہیں  یاد  ہو  کہ  نہ  یاد  ہو  کبھی  ہم  میں  تم  میں  بھی  چاہ  تھی  کبھی  ہم  سے  تم  سے  بھی  راہ  تھی  کبھی  ہم  بھی  تم  بھی  تھے  آشنا  تمہیں  یاد  ہو  کہ  نہ  یاد  ہو  سنو  ذکر  ہے  کئی  سال  کا  کہ  کیا  اک  آپ  نے  وعدہ  تھا  سو  نباہنے  کا  تو  ذکر  کیا  تمہیں  یاد  ہو  کہ  نہ  یاد  ہو  کہا  میں  نے  بات  وہ  کوٹھے  کی  مرے  دل  سے  صاف  اتر  گئی  تو  کہا  کہ  جانے  مری  بلا  تمہیں  یاد  ہو  کہ  نہ  یاد  ہو  وہ  بگڑنا  وصل  کی  رات  کا  وہ  نہ  ماننا  کسی  بات  کا  وہ  نہیں  نہیں  کی  ہر  آن  ادا  تمہیں  یاد  ہو  کہ  نہ  یاد  ہو  جسے  آپ  گنتے  تھے  آشنا  جسے  آپ  کہتے  تھے  با  وفا  میں  وہی  ہوں  مومنؔ  مبتلا  تمہیں  یاد  ہو  کہ  نہ  یاد  ہو ', '  اثر  اس  کو  ذرا  نہیں  ہوتا  رنج  راحت  فزا  نہیں  ہوتا  بے  وفا  کہنے  کی  شکایت  ہے  تو  بھی  وعدہ  وفا  نہیں  ہوتا  ذکر  اغیار  سے  ہوا  معلوم  حرف  ناصح  برا  نہیں  ہوتا  کس  کو  ہے  ذوق  تلخ  کامی  لیک  جنگ  بن  کچھ  مزا  نہیں  ہوتا  تم  ہمارے  کسی  طرح  نہ  ہوئے  ورنہ  دنیا  میں  کیا  نہیں  ہوتا  اس  نے  کیا  جانے  کیا  کیا  لے  کر  دل  کسی  کام  کا  نہیں  ہوتا  امتحاں  کیجیے  مرا  جب  تک  شوق  زور  آزما  نہیں  ہوتا  ایک  دشمن  کہ  چرخ  ہے  نہ  رہے  تجھ  سے  یہ  اے  دعا  نہیں  ہوتا  آہ  طول  امل  ہے  روز  فزوں  گرچہ  اک  مدعا  نہیں  ہوتا  تم  مرے  پاس  ہوتے  ہو  گویا  جب  کوئی  دوسرا  نہیں  ہوتا  حال  دل  یار  کو  لکھوں  کیوں  کر  ہاتھ  دل  سے  جدا  نہیں  ہوتا  رحم  کر  خصم  جان  غیر  نہ  ہو  سب  کا  دل  ایک  سا  نہیں  ہوتا  دامن  اس  کا  جو  ہے  دراز  تو  ہو  دست  عاشق  رسا  نہیں  ہوتا  چارۂ  دل  سوائے  صبر  نہیں  سو  تمہارے  سوا  نہیں  ہوتا  کیوں  سنے  عرض  مضطر  مومنؔ  صنم  آخر  خدا  نہیں  ہوتا ']"
علامہ اقبال,"['  ستاروں  سے  آگے  جہاں  اور  بھی  ہیں  ابھی  عشق  کے  امتحاں  اور  بھی  ہیں  تہی  زندگی  سے  نہیں  یہ  فضائیں  یہاں  سیکڑوں  کارواں  اور  بھی  ہیں  قناعت  نہ  کر  عالم  رنگ  و  بو  پر  چمن  اور  بھی  آشیاں  اور  بھی  ہیں  اگر  کھو  گیا  اک  نشیمن  تو  کیا  غم  مقامات  آہ  و  فغاں  اور  بھی  ہیں  تو  شاہیں  ہے  پرواز  ہے  کام  تیرا  ترے  سامنے  آسماں  اور  بھی  ہیں  اسی  روز  و  شب  میں  الجھ  کر  نہ  رہ  جا  کہ  تیرے  زمان  و  مکاں  اور  بھی  ہیں  گئے  دن  کہ  تنہا  تھا  میں  انجمن  میں  یہاں  اب  مرے  رازداں  اور  بھی  ہیں ', '  پنجاب  کے  مشہور  قانون  داں  چودھری  شہاب  الدین  علامہ  کے  بے  تکلف  دوستوں  میں  سے  تھے۔  ان  کا  رنگ  کالا  اور  ڈیل  ڈول  بہت  زیادہ  تھا۔  ایک  روز  وہ  سیاہ  سوٹ  پہنے  ہوئے  اور  سیاہ  ٹائی  لگائے  کورٹ  میں  آئےتو  اقبال  نے  انہیں  سرتاپا  سیاہ  دیکھ  کر  کہا،  ’’اے  چودھری  صاحب!  آج  آپ  ننگے  ہی  چلے  آئے۔‘‘ ', '  ایک  دفعہ  علامہ  سے  سوال  کیا  گیا  کہ  عقل  کی  انتہا  کیا  ہے۔  جواب  دیا،  ’’حیرت‘‘  پھر  سوال  ہوا،  ’’عشق  کی  انتہا  کیا  ہے۔‘‘  فرمایا،  ’’عشق  کی  کوئی  انتہا  نہیں  ہے۔‘‘  سوال  کرنے  والے  نے  پھر  پوچھا،  ’’تو  آپ  نے  یہ  کیسے  لکھا۔  ترے  عشق  کی  انتہا  چاہتا  ہوں۔‘‘  علامہ  نے  مسکرا  کر  جواب  دیا۔  دوسرا  مصرعہ  بھی  تو  پڑھئے  جس  میں  اپنی  حماقت  کا  اعتراف  کیا  ہے  کہ  ’’مری  سادگی  دیکھ  کیا  چاہتا  ہوں۔‘‘ ', '  مکانی  ہوں  کہ  آزاد  مکاں  ہوں  جہاں  میں  ہوں  کہ  خود  سارا  جہاں  ہوں  وہ  اپنی  لا  مکانی  میں  رہیں  مست  مجھے  اتنا  بتا  دیں  میں  کہاں  ہوں ', '  علامہ  اقبال  بچپن  ہی  سے  بذلہ  سنج  اور  شوخ  طبیعت  واقع  ہوئے  تھے۔  ایک  روز  (جب  ان  کی  عمر  گیارہ  سال  کی  تھی)  انہیں  اسکول  پہنچنے  میں  دیر  ہوگئی۔  ماسٹر  صاحب  نے  پوچھا،  ’’اقبال  تم  دیر  سے  آئے  ہو۔‘‘  اقبال  نے  بے  ساختہ  جواب  دیا،  ’’جی  ہاں!  اقبال  ہمیشہ  دیر  ہی  سے  آتا  ہے۔‘‘ ', '  ترا  اندیشہ  افلاکی  نہیں  ہے  تری  پرواز  لولاکی  نہیں  ہے  یہ  مانا  اصل  شاہینی  ہے  تیری  تری  آنکھوں  میں  بے  باکی  نہیں  ہے! ', '  جوانوں  کو  مری  آہ  سحر  دے  پھر  ان  شاہیں  بچوں  کو  بال  و  پر  دے  خدایا  آرزو  میری  یہی  ہے  مرا  نور  بصیرت  عام  کر  دے ', '  علامہ  اقبال  تمام  عمر  اسلام  کی  شان  اور  مسلمانوں  کے  بارے  میں  شاعری  کرتے  رہے  لیکن  اسلامی  رواج  کے  مطابق  داڑھی  نہیں  رکھتے  تھے۔  ایک  مولانا  اپنے  ایک  مقدمے  میں  مشورے  کے  لیے  ان  کے  پاس  آتے  رہتے  تھے۔  وہ  اپنی  بہن  کو  جائیداد  کے  حصے  سے  محروم  کرنا  چاہتے  تھے۔  علامہ  کو  اس  مقدمہ  میں  کوئی  دلچسپی  نہ  تھی،  لیکن  مولانا  پھر  بھی  کسی  نہ  کسی  سلسلے  میں  مشورہ  کے  لیے  آ  دھمکتے  اور  ساتھ  ہی  اقبال  کو  نصیحت  بھی  کرتے  رہتے  کہ  مسلمان  ہونے  کے  ناطے  انہیں  کیا  کیا  فرائض  انجام  دینے  چاہئیں۔  ایک  دن  بولے  کہ  آپ  عالم  دین  ہیں  اور  شریعت  کے  حامی،  لیکن  آپ  داڑھی  نہیں  رکھتے  جو  اسلامی  شعار  ہے۔  علامہ  ان  روز  روز  کی  نصیحتوں  سے  تنگ  آکر  بولے  ’’  مولانا  آپ  کی  تلقین  کا  مجھ  پر  بہت  اچھا  اثر  ہوا  ہے  اور  میں  نے  عہد  کیا  ہے  کہ  آپ  کے  ساتھ  ایک  معاہدہ  کروں  یہ  بجا  ہے  کہ  مسلمان  کے  منہ  پر  داڑھی  نہ  ہونا  غلط  ہے،  لیکن  اسلام  کے  مطابق  بہن  کو  وراثت  سے  محروم  کرنا  بھی  تو  شریعت  کے  خلاف  ہے۔  لائیے  ہاتھ،  میں  داڑھی  بڑھا  لیتا  ہوں،  آپ  اپنی  بہن  کو  وراثت  میں  حصہ  دے  دیجئے۔‘‘  یہ  سن  کر  نہ  تو  مولانا  کا  ہاتھ  آگے  بڑھا،  نہ  علامہ  اقبالؔ  کی  داڑھی  ہی  بڑھی۔ ', '  خودی  کی  خلوتوں  میں  گم  رہا  میں  خدا  کے  سامنے  گویا  نہ  تھا  میں!  نہ  دیکھا  آنکھ  اٹھا  کر  جلوۂ  دوست  قیامت  میں  تماشا  بن  گیا  میں! ', '  ترے  سینے  میں  دم  ہے  دل  نہیں  ہے  ترا  دم  گرمئ  محفل  نہیں  ہے  گزر  جا  عقل  سے  آگے  کہ  یہ  نور  چراغ  راہ  ہے  منزل  نہیں  ہے! ', '  انداز  بیاں  گرچہ  بہت  شوخ  نہیں  ہے  شاید  کہ  اتر  جائے  ترے  دل  میں  مری  بات  یا  وسعت  افلاک  میں  تکبیر  مسلسل  یا  خاک  کے  آغوش  میں  تسبیح  و  مناجات  وہ  مذہب  مردان  خود  آگاہ  و  خدا  مست  یہ  مذہب  ملا  و  جمادات  و  نباتات ', '  دنیا  کی  محفلوں  سے  اکتا  گیا  ہوں  یا  رب  کیا  لطف  انجمن  کا  جب  دل  ہی  بجھ  گیا  ہو  شورش  سے  بھاگتا  ہوں  دل  ڈھونڈتا  ہے  میرا  ایسا  سکوت  جس  پر  تقریر  بھی  فدا  ہو  مرتا  ہوں  خامشی  پر  یہ  آرزو  ہے  میری  دامن  میں  کوہ  کے  اک  چھوٹا  سا  جھونپڑا  ہو  آزاد  فکر  سے  ہوں  عزلت  میں  دن  گزاروں  دنیا  کے  غم  کا  دل  سے  کانٹا  نکل  گیا  ہو  لذت  سرود  کی  ہو  چڑیوں  کے  چہچہوں  میں  چشمے  کی  شورشوں  میں  باجا  سا  بج  رہا  ہو  گل  کی  کلی  چٹک  کر  پیغام  دے  کسی  کا  ساغر  ذرا  سا  گویا  مجھ  کو  جہاں  نما  ہو  ہو  ہاتھ  کا  سرہانا  سبزے  کا  ہو  بچھونا  شرمائے  جس  سے  جلوت  خلوت  میں  وہ  ادا  ہو  مانوس  اس  قدر  ہو  صورت  سے  میری  بلبل  ننھے  سے  دل  میں  اس  کے  کھٹکا  نہ  کچھ  مرا  ہو  صف  باندھے  دونوں  جانب  بوٹے  ہرے  ہرے  ہوں  ندی  کا  صاف  پانی  تصویر  لے  رہا  ہو  ہو  دل  فریب  ایسا  کوہسار  کا  نظارہ  پانی  بھی  موج  بن  کر  اٹھ  اٹھ  کے  دیکھتا  ہو  آغوش  میں  زمیں  کی  سویا  ہوا  ہو  سبزہ  پھر  پھر  کے  جھاڑیوں  میں  پانی  چمک  رہا  ہو  پانی  کو  چھو  رہی  ہو  جھک  جھک  کے  گل  کی  ٹہنی  جیسے  حسین  کوئی  آئینہ  دیکھتا  ہو  مہندی  لگائے  سورج  جب  شام  کی  دلہن  کو  سرخی  لیے  سنہری  ہر  پھول  کی  قبا  ہو  راتوں  کو  چلنے  والے  رہ  جائیں  تھک  کے  جس  دم  امید  ان  کی  میرا  ٹوٹا  ہوا  دیا  ہو  بجلی  چمک  کے  ان  کو  کٹیا  مری  دکھا  دے  جب  آسماں  پہ  ہر  سو  بادل  گھرا  ہوا  ہو  پچھلے  پہر  کی  کوئل  وہ  صبح  کی  موذن  میں  اس  کا  ہم  نوا  ہوں  وہ  میری  ہم  نوا  ہو  کانوں  پہ  ہو  نہ  میرے  دیر  و  حرم  کا  احساں  روزن  ہی  جھونپڑی  کا  مجھ  کو  سحر  نما  ہو  پھولوں  کو  آئے  جس  دم  شبنم  وضو  کرانے  رونا  مرا  وضو  ہو  نالہ  مری  دعا  ہو  اس  خامشی  میں  جائیں  اتنے  بلند  نالے  تاروں  کے  قافلے  کو  میری  صدا  درا  ہو  ہر  دردمند  دل  کو  رونا  مرا  رلا  دے  بے  ہوش  جو  پڑے  ہیں  شاید  انہیں  جگا  دے ', '  فطرت  مری  مانند  نسیم  سحری  ہے  رفتار  ہے  میری  کبھی  آہستہ  کبھی  تیز  پہناتا  ہوں  اطلس  کی  قبا  لالہ  و  گل  کو  کرتا  ہوں  سر  خار  کو  سوزن  کی  طرح  تیز ', '  نہیں  مقام  کی  خوگر  طبیعت  آزاد  ہوائے  سیر  مثال  نسیم  پیدا  کر  ہزار  چشمہ  ترے  سنگ  راہ  سے  پھوٹے  خودی  میں  ڈوب  کے  ضرب  کلیم  پیدا  کر ', '  لب  پہ  آتی  ہے  دعا  بن  کے  تمنا  میری  زندگی  شمع  کی  صورت  ہو  خدایا  میری!  دور  دنیا  کا  مرے  دم  سے  اندھیرا  ہو  جائے!  ہر  جگہ  میرے  چمکنے  سے  اجالا  ہو  جائے!  ہو  مرے  دم  سے  یونہی  میرے  وطن  کی  زینت  جس  طرح  پھول  سے  ہوتی  ہے  چمن  کی  زینت  زندگی  ہو  مری  پروانے  کی  صورت  یارب  علم  کی  شمع  سے  ہو  مجھ  کو  محبت  یارب  ہو  مرا  کام  غریبوں  کی  حمایت  کرنا  درد  مندوں  سے  ضعیفوں  سے  محبت  کرنا  مرے  اللہ!  برائی  سے  بچانا  مجھ  کو  نیک  جو  راہ  ہو  اس  رہ  پہ  چلانا  مجھ  کو ', '  سارے  جہاں  سے  اچھا  ہندوستاں  ہمارا  ہم  بلبلیں  ہیں  اس  کی  یہ  گلستاں  ہمارا  غربت  میں  ہوں  اگر  ہم  رہتا  ہے  دل  وطن  میں  سمجھو  وہیں  ہمیں  بھی  دل  ہو  جہاں  ہمارا  پربت  وہ  سب  سے  اونچا  ہم  سایہ  آسماں  کا  وہ  سنتری  ہمارا  وہ  پاسباں  ہمارا  گودی  میں  کھیلتی  ہیں  اس  کی  ہزاروں  ندیاں  گلشن  ہے  جن  کے  دم  سے  رشک  جناں  ہمارا  اے  آب  رود  گنگا  وہ  دن  ہے  یاد  تجھ  کو  اترا  ترے  کنارے  جب  کارواں  ہمارا  مذہب  نہیں  سکھاتا  آپس  میں  بیر  رکھنا  ہندی  ہیں  ہم  وطن  ہے  ہندوستاں  ہمارا  یونان  و  مصر  و  روما  سب  مٹ  گئے  جہاں  سے  اب  تک  مگر  ہے  باقی  نام  و  نشاں  ہمارا  کچھ  بات  ہے  کہ  ہستی  مٹتی  نہیں  ہماری  صدیوں  رہا  ہے  دشمن  دور  زماں  ہمارا  اقبالؔ  کوئی  محرم  اپنا  نہیں  جہاں  میں  معلوم  کیا  کسی  کو  درد  نہاں  ہمارا ', '  کل  اپنے  مریدوں  سے  کہا  پیر  مغاں  نے  قیمت  میں  یہ  معنی  ہے  در  ناب  سے  دہ  چند  زہراب  ہے  اس  قوم  کے  حق  میں  مئے  افرنگ  جس  قوم  کے  بچے  نہیں  خوددار  و  ہنر  مند ', '  کیوں  زیاں  کار  بنوں  سود  فراموش  رہوں  فکر  فردا  نہ  کروں  محو  غم  دوش  رہوں  نالے  بلبل  کے  سنوں  اور  ہمہ  تن  گوش  رہوں  ہم  نوا  میں  بھی  کوئی  گل  ہوں  کہ  خاموش  رہوں  جرأت  آموز  مری  تاب  سخن  ہے  مجھ  کو  شکوہ  اللہ  سے  خاکم  بدہن  ہے  مجھ  کو  ہے  بجا  شیوۂ  تسلیم  میں  مشہور  ہیں  ہم  قصۂ  درد  سناتے  ہیں  کہ  مجبور  ہیں  ہم  ساز  خاموش  ہیں  فریاد  سے  معمور  ہیں  ہم  نالہ  آتا  ہے  اگر  لب  پہ  تو  معذور  ہیں  ہم  اے  خدا  شکوۂ  ارباب  وفا  بھی  سن  لے  خوگر  حمد  سے  تھوڑا  سا  گلہ  بھی  سن  لے  تھی  تو  موجود  ازل  سے  ہی  تری  ذات  قدیم  پھول  تھا  زیب  چمن  پر  نہ  پریشاں  تھی  شمیم  شرط  انصاف  ہے  اے  صاحب  الطاف  عمیم  بوئے  گل  پھیلتی  کس  طرح  جو  ہوتی  نہ  نسیم  ہم  کو  جمعیت  خاطر  یہ  پریشانی  تھی  ورنہ  امت  ترے  محبوب  کی  دیوانی  تھی  ہم  سے  پہلے  تھا  عجب  تیرے  جہاں  کا  منظر  کہیں  مسجود  تھے  پتھر  کہیں  معبود  شجر  خوگر  پیکر  محسوس  تھی  انساں  کی  نظر  مانتا  پھر  کوئی  ان  دیکھے  خدا  کو  کیونکر  تجھ  کو  معلوم  ہے  لیتا  تھا  کوئی  نام  ترا  قوت  بازوئے  مسلم  نے  کیا  کام  ترا  بس  رہے  تھے  یہیں  سلجوق  بھی  تورانی  بھی  اہل  چیں  چین  میں  ایران  میں  ساسانی  بھی  اسی  معمورے  میں  آباد  تھے  یونانی  بھی  اسی  دنیا  میں  یہودی  بھی  تھے  نصرانی  بھی  پر  ترے  نام  پہ  تلوار  اٹھائی  کس  نے  بات  جو  بگڑی  ہوئی  تھی  وہ  بنائی  کس  نے  تھے  ہمیں  ایک  ترے  معرکہ  آراؤں  میں  خشکیوں  میں  کبھی  لڑتے  کبھی  دریاؤں  میں  دیں  اذانیں  کبھی  یورپ  کے  کلیساؤں  میں  کبھی  ایفریقا  کے  تپتے  ہوئے  صحراؤں  میں  شان  آنکھوں  میں  نہ  جچتی  تھی  جہانداروں  کی  کلمہ  پڑھتے  تھے  ہمیں  چھاؤں  میں  تلواروں  کی  ہم  جو  جیتے  تھے  تو  جنگوں  کی  مصیبت  کے  لیے  اور  مرتے  تھے  ترے  نام  کی  عظمت  کے  لیے  تھی  نہ  کچھ  تیغ  زنی  اپنی  حکومت  کے  لیے  سر  بکف  پھرتے  تھے  کیا  دہر  میں  دولت  کے  لیے  قوم  اپنی  جو  زرو  و  مال  جہاں  پر  مرتی  بت  فروشی  کے  عوض  بت  شکنی  کیوں  کرتی  ٹل  نہ  سکتے  تھے  اگر  جنگ  میں  اڑ  جاتے  تھے  پاؤں  شیروں  کے  بھی  میداں  سے  اکھڑ  جاتے  تھے  تجھ  سے  سرکش  ہوا  کوئی  تو  بگڑ  جاتے  تھے  تیغ  کیا  چیز  ہے  ہم  توپ  سے  لڑ  جاتے  تھے  نقش  توحید  کا  ہر  دل  پہ  بٹھایا  ہم  نے  زیر  خنجر  بھی  یہ  پیغام  سنایا  ہم  نے  تو  ہی  کہہ  دے  کہ  اکھاڑا  در  خیبر  کس  نے  شہر  قیصر  کا  جو  تھا  اس  کو  کیا  سر  کس  نے  توڑے  مخلوق  خدا  وندوں  کے  پیکر  کس  نے  کاٹ  کر  رکھ  دئیے  کفار  کے  لشکر  کس  نے  کس  نے  ٹھنڈا  کیا  آتشکدۂ  ایراں  کو  کس  نے  پھر  زندہ  کیا  تذکرۂ  یزداں  کو  کون  سی  قوم  فقط  تیری  طلب  گار  ہوئی  اور  تیرے  لیے  زحمت  کش  پیکار  ہوئی  کس  کی  شمشیر  جہانگیر  جہاں  دار  ہوئی  کس  کی  تکبیر  سے  دنیا  تری  بیدار  ہوئی  کس  کی  ہیبت  سے  صنم  سہمے  ہوئے  رہتے  تھے  منہ  کے  بل  گر  کے  ہو  اللہ  احد  کہتے  تھے  آ  گیا  عین  لڑائی  میں  اگر  وقت  نماز  قبلہ  رو  ہو  کے  زمیں  بوس  ہوئی  ہوئی  قوم  حجاز  ایک  ہی  صف  میں  کھڑے  ہو  گئے  محمود  و  ایاز  نہ  کوئی  بندہ  رہا  اور  نہ  کوئی  بندہ  نواز  بندہ  و  صاحب  و  محتاج  و  غنی  ایک  ہوئے  تیری  سرکار  میں  پہنچے  تو  سبھی  ایک  ہوئے  محفل  کون  و  مکاں  میں  سحر  و  شام  پھرے  مئے  توحید  کو  لے  کر  صفت  جام  پھرے  کوہ  میں  دشت  میں  لے  کر  ترا  پیغام  پھرے  اور  معلوم  ہے  تجھ  کو  کبھی  ناکام  پھرے  دشت  تو  دشت  ہیں  دریا  بھی  نہ  چھوڑے  ہم  نے  بحر  ظلمات  میں  دوڑا  دئیے  گھوڑے  ہم  نے  صفحۂ  دہر  سے  باطل  کو  مٹایا  ہم  نے  نوع  انساں  کو  غلامی  سے  چھڑایا  ہم  نے  تیرے  کعبے  کو  جبینوں  سے  بسایا  ہم  نے  تیرے  قرآن  کو  سینوں  سے  لگایا  ہم  نے  پھر  بھی  ہم  سے  یہ  گلہ  ہے  کہ  وفادار  نہیں  ہم  وفادار  نہیں  تو  بھی  تو  دل  دار  نہیں  امتیں  اور  بھی  ہیں  ان  میں  گنہ  گار  بھی  ہیں  عجز  والے  بھی  ہیں  مست  مئے  پندار  بھی  ہیں  ان  میں  کاہل  بھی  ہیں  غافل  بھی  ہیں  ہشیار  بھی  ہیں  سیکڑوں  ہیں  کہ  ترے  نام  سے  بے  زار  بھی  ہیں  رحمتیں  ہیں  تری  اغیار  کے  کاشانوں  پر  برق  گرتی  ہے  تو  بے  چارے  مسلمانوں  پر  بت  صنم  خانوں  میں  کہتے  ہیں  مسلمان  گئے  ہے  خوشی  ان  کو  کہ  کعبے  کے  نگہبان  گئے  منزل  دہر  سے  اونٹوں  کے  حدی  خوان  گئے  اپنی  بغلوں  میں  دبائے  ہوئے  قرآن  گئے  خندہ  زن  کفر  ہے  احساس  تجھے  ہے  کہ  نہیں  اپنی  توحید  کا  کچھ  پاس  تجھے  ہے  کہ  نہیں  یہ  شکایت  نہیں  ہیں  ان  کے  خزانے  معمور  نہیں  محفل  میں  جنہیں  بات  بھی  کرنے  کا  شعور  قہر  تو  یہ  ہے  کہ  کافر  کو  ملیں  حور  و  قصور  اور  بے  چارے  مسلماں  کو  فقط  وعدۂ  حور  اب  وہ  الطاف  نہیں  ہم  پہ  عنایات  نہیں  بات  یہ  کیا  ہے  کہ  پہلی  سی  مدارات  نہیں  کیوں  مسلمانوں  میں  ہے  دولت  دنیا  نایاب  تیری  قدرت  تو  ہے  وہ  جس  کی  نہ  حد  ہے  نہ  حساب  تو  جو  چاہے  تو  اٹھے  سینۂ  صحرا  سے  حباب  رہرو  دشت  ہو  سیلی  زدۂ  موج  سراب  طعن  اغیار  ہے  رسوائی  ہے  ناداری  ہے  کیا  ترے  نام  پہ  مرنے  کا  عوض  خواری  ہے  بنی  اغیار  کی  اب  چاہنے  والی  دنیا  رہ  گئی  اپنے  لیے  ایک  خیالی  دنیا  ہم  تو  رخصت  ہوئے  اوروں  نے  سنبھالی  دنیا  پھر  نہ  کہنا  ہوئی  توحید  سے  خالی  دنیا  ہم  تو  جیتے  ہیں  کہ  دنیا  میں  ترا  نام  رہے  کہیں  ممکن  ہے  کہ  ساقی  نہ  رہے  جام  رہے  تیری  محفل  بھی  گئی  چاہنے  والے  بھی  گئے  شب  کی  آہیں  بھی  گئیں  صبح  کے  نالے  بھی  گئے  دل  تجھے  دے  بھی  گئے  اپنا  صلہ  لے  بھی  گئے  آ  کے  بیٹھے  بھی  نہ  تھے  اور  نکالے  بھی  گئے  آئے  عشاق  گئے  وعدۂ  فردا  لے  کر  اب  انہیں  ڈھونڈ  چراغ  رخ  زیبا  لے  کر  درد  لیلیٰ  بھی  وہی  قیس  کا  پہلو  بھی  وہی  نجد  کے  دشت  و  جبل  میں  رم  آہو  بھی  وہی  عشق  کا  دل  بھی  وہی  حسن  کا  جادو  بھی  وہی  امت  احمد  مرسل  بھی  وہی  تو  بھی  وہی  پھر  یہ  آرزدگئ  غیر  سبب  کیا  معنی  اپنے  شیداؤں  پہ  یہ  چشم  غضب  کیا  معنی  تجھ  کو  چھوڑا  کہ  رسول  عربی  کو  چھوڑا  بت  گری  پیشہ  کیا  بت  شکنی  کو  چھوڑا  عشق  کو  عشق  کی  آشفتہ  سری  کو  چھوڑا  رسم  سلمان  و  اویس  قرنی  کو  چھوڑا  آگ  تکبیر  کی  سینوں  میں  دبی  رکھتے  ہیں  زندگی  مثل  بلال  حبشی  رکھتے  ہیں  عشق  کی  خیر  وہ  پہلی  سی  ادا  بھی  نہ  سہی  جادہ  پیمائی  تسلیم  و  رضا  بھی  نہ  سہی  مضطرب  دل  صفت  قبلہ  نما  بھی  نہ  سہی  اور  پابندی  آئین  وفا  بھی  نہ  سہی  کبھی  ہم  سے  کبھی  غیروں  سے  شناسائی  ہے  بات  کہنے  کی  نہیں  تو  بھی  تو  ہرجائی  ہے  سر  فاراں  پہ  کیا  دین  کو  کامل  تو  نے  اک  اشارے  میں  ہزاروں  کے  لیے  دل  تو  نے  آتش  اندوز  کیا  عشق  کا  حاصل  تو  نے  پھونک  دی  گرمئ  رخسار  سے  محفل  تو  نے  آج  کیوں  سینے  ہمارے  شرر  آباد  نہیں  ہم  وہی  سوختہ  ساماں  ہیں  تجھے  یاد  نہیں  وادیٔ  نجد  میں  وہ  شور  سلاسل  نہ  رہا  قیس  دیوانۂ  نظارۂ  محمل  نہ  رہا  حوصلے  وہ  نہ  رہے  ہم  نہ  رہے  دل  نہ  رہا  گھر  یہ  اجڑا  ہے  کہ  تو  رونق  محفل  نہ  رہا  اے  خوشا  آں  روز  کہ  آئی  و  بصد  ناز  آئی  بے  حجابانہ  سوئے  محفل  ما  باز  آئی  بادہ  کش  غیر  ہیں  گلشن  میں  لب  جو  بیٹھے  سنتے  ہیں  جام  بکف  نغمۂ  کو  کو  بیٹھے  دور  ہنگامۂ  گلزار  سے  یکسو  بیٹھے  تیرے  دیوانے  بھی  ہیں  منتظر  ہو  بیٹھے  اپنے  پروانوں  کو  پھر  ذوق  خود  افروزی  دے  برق  دیرینہ  کو  فرمان  جگر  سوزی  دے  قوم  آوارہ  عناں  تاب  ہے  پھر  سوئے  حجاز  لے  اڑا  بلبل  بے  پر  کو  مذاق  پرواز  مضطرب  باغ  کے  ہر  غنچے  میں  ہے  بوئے  نیاز  تو  ذرا  چھیڑ  تو  دے  تشنۂ  مضراب  ہے  ساز  نغمے  بیتاب  ہیں  تاروں  سے  نکلنے  کے  لیے  طور  مضطر  ہے  اسی  آگ  میں  جلنے  کے  لیے  مشکلیں  امت  مرحوم  کی  آساں  کر  دے  مور  بے  مایہ  کو  ہمدوش  سلیماں  کر  دے  جنس  نایاب  محبت  کو  پھر  ارزاں  کر  دے  ہند  کے  دیر  نشینوں  کو  مسلماں  کر  دے  جوئے  خوں  می  چکد  از  حسرت  دیرینۂ  ما  می  تپد  نالہ  بہ  نشتر  کدۂ  سینۂ  ما  بوئے  گل  لے  گئی  بیرون  چمن  راز  چمن  کیا  قیامت  ہے  کہ  خود  پھول  ہیں  غماز  چمن  عہد  گل  ختم  ہوا  ٹوٹ  گیا  ساز  چمن  اڑ  گئے  ڈالیوں  سے  زمزمہ  پرداز  چمن  ایک  بلبل  ہے  کہ  ہے  محو  ترنم  اب  تک  اس  کے  سینے  میں  ہے  نغموں  کا  تلاطم  اب  تک  قمریاں  شاخ  صنوبر  سے  گریزاں  بھی  ہوئیں  پتیاں  پھول  کی  جھڑ  جھڑ  کے  پریشاں  بھی  ہوئیں  وہ  پرانی  روشیں  باغ  کی  ویراں  بھی  ہوئیں  ڈالیاں  پیرہن  برگ  سے  عریاں  بھی  ہوئیں  قید  موسم  سے  طبیعت  رہی  آزاد  اس  کی  کاش  گلشن  میں  سمجھتا  کوئی  فریاد  اس  کی  لطف  مرنے  میں  ہے  باقی  نہ  مزہ  جینے  میں  کچھ  مزہ  ہے  تو  یہی  خون  جگر  پینے  میں  کتنے  بیتاب  ہیں  جوہر  مرے  آئینے  میں  کس  قدر  جلوے  تڑپتے  ہیں  مرے  سینے  میں  اس  گلستاں  میں  مگر  دیکھنے  والے  ہی  نہیں  داغ  جو  سینے  میں  رکھتے  ہوں  وہ  لالے  ہی  نہیں  چاک  اس  بلبل  تنہا  کی  نوا  سے  دل  ہوں  جاگنے  والے  اسی  بانگ  درا  سے  دل  ہوں  یعنی  پھر  زندہ  نئے  عہد  وفا  سے  دل  ہوں  پھر  اسی  بادۂ  دیرینہ  کے  پیاسے  دل  ہوں  عجمی  خم  ہے  تو  کیا  مے  تو  حجازی  ہے  مری  نغمہ  ہندی  ہے  تو  کیا  لے  تو  حجازی  ہے  مری ', '  دل  سے  جو  بات  نکلتی  ہے  اثر  رکھتی  ہے  پر  نہیں  طاقت  پرواز  مگر  رکھتی  ہے  قدسی  الاصل  ہے  رفعت  پہ  نظر  رکھتی  ہے  خاک  سے  اٹھتی  ہے  گردوں  پہ  گزر  رکھتی  ہے  عشق  تھا  فتنہ  گر  و  سرکش  و  چالاک  مرا  آسماں  چیر  گیا  نالۂ  بیباک  مرا  پیر  گردوں  نے  کہا  سن  کے  کہیں  ہے  کوئی  بولے  سیارے  سر  عرش  بریں  ہے  کوئی  چاند  کہتا  تھا  نہیں  اہل  زمیں  ہے  کوئی  کہکشاں  کہتی  تھی  پوشیدہ  یہیں  ہے  کوئی  کچھ  جو  سمجھا  مرے  شکوے  کو  تو  رضواں  سمجھا  مجھ  کو  جنت  سے  نکالا  ہوا  انساں  سمجھا  تھی  فرشتوں  کو  بھی  حیرت  کہ  یہ  آواز  ہے  کیا  عرش  والوں  پہ  بھی  کھلتا  نہیں  یہ  راز  ہے  کیا  تا  سر  عرش  بھی  انساں  کی  تگ  و  تاز  ہے  کیا  آ  گئی  خاک  کی  چٹکی  کو  بھی  پرواز  ہے  کیا  غافل  آداب  سے  سکان  زمیں  کیسے  ہیں  شوخ  و  گستاخ  یہ  پستی  کے  مکیں  کیسے  ہیں  اس  قدر  شوخ  کہ  اللہ  سے  بھی  برہم  ہے  تھا  جو  مسجود  ملائک  یہ  وہی  آدم  ہے  عالم  کیف  ہے  دانائے  رموز  کم  ہے  ہاں  مگر  عجز  کے  اسرار  سے  نامحرم  ہے  ناز  ہے  طاقت  گفتار  پہ  انسانوں  کو  بات  کرنے  کا  سلیقہ  نہیں  نادانوں  کو  آئی  آواز  غم  انگیز  ہے  افسانہ  ترا  اشک  بیتاب  سے  لبریز  ہے  پیمانہ  ترا  آسماں  گیر  ہوا  نعرۂ  مستانہ  ترا  کس  قدر  شوخ  زباں  ہے  دل  دیوانہ  ترا  شکر  شکوے  کو  کیا  حسن  ادا  سے  تو  نے  ہم  سخن  کر  دیا  بندوں  کو  خدا  سے  تو  نے  ہم  تو  مائل  بہ  کرم  ہیں  کوئی  سائل  ہی  نہیں  راہ  دکھلائیں  کسے  رہرو  منزل  ہی  نہیں  تربیت  عام  تو  ہے  جوہر  قابل  ہی  نہیں  جس  سے  تعمیر  ہو  آدم  کی  یہ  وہ  گل  ہی  نہیں  کوئی  قابل  ہو  تو  ہم  شان  کئی  دیتے  ہیں  ڈھونڈنے  والوں  کو  دنیا  بھی  نئی  دیتے  ہیں  ہاتھ  بے  زور  ہیں  الحاد  سے  دل  خوگر  ہیں  امتی  باعث  رسوائی  پیغمبر  ہیں  بت  شکن  اٹھ  گئے  باقی  جو  رہے  بت  گر  ہیں  تھا  براہیم  پدر  اور  پسر  آزر  ہیں  بادہ  آشام  نئے  بادہ  نیا  خم  بھی  نئے  حرم  کعبہ  نیا  بت  بھی  نئے  تم  بھی  نئے  وہ  بھی  دن  تھے  کہ  یہی  مایۂ  رعنائی  تھا  نازش  موسم  گل  لالۂ  صحرائی  تھا  جو  مسلمان  تھا  اللہ  کا  سودائی  تھا  کبھی  محبوب  تمہارا  یہی  ہرجائی  تھا  کسی  یکجائی  سے  اب  عہد  غلامی  کر  لو  ملت  احمد  مرسل  کو  مقامی  کر  لو  کس  قدر  تم  پہ  گراں  صبح  کی  بیداری  ہے  ہم  سے  کب  پیار  ہے  ہاں  نیند  تمہیں  پیاری  ہے  طبع  آزاد  پہ  قید  رمضاں  بھاری  ہے  تمہیں  کہہ  دو  یہی  آئین  وفاداری  ہے  قوم  مذہب  سے  ہے  مذہب  جو  نہیں  تم  بھی  نہیں  جذب  باہم  جو  نہیں  محفل  انجم  بھی  نہیں  جن  کو  آتا  نہیں  دنیا  میں  کوئی  فن  تم  ہو  نہیں  جس  قوم  کو  پروائے  نشیمن  تم  ہو  بجلیاں  جس  میں  ہوں  آسودہ  وہ  خرمن  تم  ہو  بیچ  کھاتے  ہیں  جو  اسلاف  کے  مدفن  تم  ہو  ہو  نکو  نام  جو  قبروں  کی  تجارت  کر  کے  کیا  نہ  بیچوگے  جو  مل  جائیں  صنم  پتھر  کے  صفحۂ  دہر  سے  باطل  کو  مٹایا  کس  نے  نوع  انساں  کو  غلامی  سے  چھڑایا  کس  نے  میرے  کعبے  کو  جبینوں  سے  بسایا  کس  نے  میرے  قرآن  کو  سینوں  سے  لگایا  کس  نے  تھے  تو  آبا  وہ  تمہارے  ہی  مگر  تم  کیا  ہو  ہاتھ  پر  ہاتھ  دھرے  منتظر  فردا  ہو  کیا  کہا  بہر  مسلماں  ہے  فقط  وعدۂ  حور  شکوہ  بے  جا  بھی  کرے  کوئی  تو  لازم  ہے  شعور  عدل  ہے  فاطر  ہستی  کا  ازل  سے  دستور  مسلم  آئیں  ہوا  کافر  تو  ملے  حور  و  قصور  تم  میں  حوروں  کا  کوئی  چاہنے  والا  ہی  نہیں  جلوۂ  طور  تو  موجود  ہے  موسیٰ  ہی  نہیں  منفعت  ایک  ہے  اس  قوم  کا  نقصان  بھی  ایک  ایک  ہی  سب  کا  نبی  دین  بھی  ایمان  بھی  ایک  حرم  پاک  بھی  اللہ  بھی  قرآن  بھی  ایک  کچھ  بڑی  بات  تھی  ہوتے  جو  مسلمان  بھی  ایک  فرقہ  بندی  ہے  کہیں  اور  کہیں  ذاتیں  ہیں  کیا  زمانے  میں  پنپنے  کی  یہی  باتیں  ہیں  کون  ہے  تارک  آئین  رسول  مختار  مصلحت  وقت  کی  ہے  کس  کے  عمل  کا  معیار  کس  کی  آنکھوں  میں  سمایا  ہے  شعار  اغیار  ہو  گئی  کس  کی  نگہ  طرز  سلف  سے  بے  زار  قلب  میں  سوز  نہیں  روح  میں  احساس  نہیں  کچھ  بھی  پیغام  محمد  کا  تمہیں  پاس  نہیں  جا  کے  ہوتے  ہیں  مساجد  میں  صف  آرا  تو  غریب  زحمت  روزہ  جو  کرتے  ہیں  گوارا  تو  غریب  نام  لیتا  ہے  اگر  کوئی  ہمارا  تو  غریب  پردہ  رکھتا  ہے  اگر  کوئی  تمہارا  تو  غریب  امرا  نشۂ  دولت  میں  ہیں  غافل  ہم  سے  زندہ  ہے  ملت  بیضا  غربا  کے  دم  سے  واعظ  قوم  کی  وہ  پختہ  خیالی  نہ  رہی  برق  طبعی  نہ  رہی  شعلہ  مقالی  نہ  رہی  رہ  گئی  رسم  اذاں  روح  بلالی  نہ  رہی  فلسفہ  رہ  گیا  تلقین  غزالی  نہ  رہی  مسجدیں  مرثیہ  خواں  ہیں  کہ  نمازی  نہ  رہے  یعنی  وہ  صاحب  اوصاف  حجازی  نہ  رہے  شور  ہے  ہو  گئے  دنیا  سے  مسلماں  نابود  ہم  یہ  کہتے  ہیں  کہ  تھے  بھی  کہیں  مسلم  موجود  وضع  میں  تم  ہو  نصاریٰ  تو  تمدن  میں  ہنود  یہ  مسلماں  ہیں  جنہیں  دیکھ  کے  شرمائیں  یہود  یوں  تو  سید  بھی  ہو  مرزا  بھی  ہو  افغان  بھی  ہو  تم  سبھی  کچھ  ہو  بتاؤ  تو  مسلمان  بھی  ہو  دم  تقریر  تھی  مسلم  کی  صداقت  بیباک  عدل  اس  کا  تھا  قوی  لوث  مراعات  سے  پاک  شجر  فطرت  مسلم  تھا  حیا  سے  نمناک  تھا  شجاعت  میں  وہ  اک  ہستی  فوق  الادراک  خود  گدازی  نم  کیفیت  صہبایش  بود  خالی  از  خویش  شدن  صورت  مینا  یش  بود  ہر  مسلماں  رگ  باطل  کے  لیے  نشتر  تھا  اس  کے  آئینۂ  ہستی  میں  عمل  جوہر  تھا  جو  بھروسا  تھا  اسے  قوت  بازو  پر  تھا  ہے  تمہیں  موت  کا  ڈر  اس  کو  خدا  کا  ڈر  تھا  باپ  کا  علم  نہ  بیٹے  کو  اگر  ازبر  ہو  پھر  پسر  قابل  میراث  پدر  کیونکر  ہو  ہر  کوئی  مست  مئے  ذوق  تن  آسانی  ہے  تم  مسلماں  ہو  یہ  انداز  مسلمانی  ہے  حیدری  فقر  ہے  نے  دولت  عثمانی  ہے  تم  کو  اسلاف  سے  کیا  نسبت  روحانی  ہے  وہ  زمانے  میں  معزز  تھے  مسلماں  ہو  کر  اور  تم  خوار  ہوئے  تارک  قرآں  ہو  کر  تم  ہو  آپس  میں  غضب  ناک  وہ  آپس  میں  رحیم  تم  خطا  کار  و  خطا  بیں  وہ  خطا  پوش  و  کریم  چاہتے  سب  ہیں  کہ  ہوں  اوج  ثریا  پہ  مقیم  پہلے  ویسا  کوئی  پیدا  تو  کرے  قلب  سلیم  تخت  فغفور  بھی  ان  کا  تھا  سریر  کے  بھی  یوں  ہی  باتیں  ہیں  کہ  تم  میں  وہ  حمیت  ہے  بھی  خودکشی  شیوہ  تمہارا  وہ  غیور  و  خوددار  تم  اخوت  سے  گریزاں  وہ  اخوت  پہ  نثار  تم  ہو  گفتار  سراپا  وہ  سراپا  کردار  تم  ترستے  ہو  کلی  کو  وہ  گلستاں  بکنار  اب  تلک  یاد  ہے  قوموں  کو  حکایت  ان  کی  نقش  ہے  صفحۂ  ہستی  پہ  صداقت  ان  کی  مثل  انجم  افق  قوم  پہ  روشن  بھی  ہوئے  بت  ہندی  کی  محبت  میں  برہمن  بھی  ہوئے  شوق  پرواز  میں  مہجور  نشیمن  بھی  ہوئے  بے  عمل  تھے  ہی  جواں  دین  سے  بدظن  بھی  ہوئے  ان  کو  تہذیب  نے  ہر  بند  سے  آزاد  کیا  لا  کے  کعبے  سے  صنم  خانے  میں  آباد  کیا  قیس  زحمت  کش  تنہائی  صحرا  نہ  رہے  شہر  کی  کھائے  ہوا  بادیہ  پیما  نہ  رہے  وہ  تو  دیوانہ  ہے  بستی  میں  رہے  یا  نہ  رہے  یہ  ضروری  ہے  حجاب  رخ  لیلا  نہ  رہے  گلۂ  جور  نہ  ہو  شکوۂ  بیداد  نہ  ہو  عشق  آزاد  ہے  کیوں  حسن  بھی  آزاد  نہ  ہو  عہد  نو  برق  ہے  آتش  زن  ہر  خرمن  ہے  ایمن  اس  سے  کوئی  صحرا  نہ  کوئی  گلشن  ہے  اس  نئی  آگ  کا  اقوام  کہن  ایندھن  ہے  ملت  ختم  رسل  شعلہ  بہ  پیراہن  ہے  آج  بھی  ہو  جو  براہیم  کا  ایماں  پیدا  آگ  کر  سکتی  ہے  انداز  گلستاں  پیدا  دیکھ  کر  رنگ  چمن  ہو  نہ  پریشاں  مالی  کوکب  غنچہ  سے  شاخیں  ہیں  چمکنے  والی  خس  و  خاشاک  سے  ہوتا  ہے  گلستاں  خالی  گل  بر  انداز  ہے  خون  شہدا  کی  لالی  رنگ  گردوں  کا  ذرا  دیکھ  تو  عنابی  ہے  یہ  نکلتے  ہوئے  سورج  کی  افق  تابی  ہے  امتیں  گلشن  ہستی  میں  ثمر  چیدہ  بھی  ہیں  اور  محروم  ثمر  بھی  ہیں  خزاں  دیدہ  بھی  ہیں  سیکڑوں  نخل  ہیں  کاہیدہ  بھی  بالیدہ  بھی  ہیں  سیکڑوں  بطن  چمن  میں  ابھی  پوشیدہ  بھی  ہیں  نخل  اسلام  نمونہ  ہے  برومندی  کا  پھل  ہے  یہ  سیکڑوں  صدیوں  کی  چمن  بندی  کا  پاک  ہے  گرد  وطن  سے  سر  داماں  تیرا  تو  وہ  یوسف  ہے  کہ  ہر  مصر  ہے  کنعاں  تیرا  قافلہ  ہو  نہ  سکے  گا  کبھی  ویراں  تیرا  غیر  یک  بانگ  درا  کچھ  نہیں  ساماں  تیرا  نخل  شمع  استی  و  در  شعلہ  دو  ریشۂ  تو  عاقبت  سوز  بود  سایۂ  اندیشۂ  تو  تو  نہ  مٹ  جائے  گا  ایران  کے  مٹ  جانے  سے  نشۂ  مے  کو  تعلق  نہیں  پیمانے  سے  ہے  عیاں  یورش  تاتار  کے  افسانے  سے  پاسباں  مل  گئے  کعبے  کو  صنم  خانے  سے  کشتئ  حق  کا  زمانے  میں  سہارا  تو  ہے  عصر  نو  رات  ہے  دھندلا  سا  ستارا  تو  ہے  ہے  جو  ہنگامہ  بپا  یورش  بلغاری  کا  غافلوں  کے  لیے  پیغام  ہے  بیداری  کا  تو  سمجھتا  ہے  یہ  ساماں  ہے  دل  آزاری  کا  امتحاں  ہے  ترے  ایثار  کا  خودداری  کا  کیوں  ہراساں  ہے  صہیل  فرس  اعدا  سے  نور  حق  بجھ  نہ  سکے  گا  نفس  اعدا  سے  چشم  اقوام  سے  مخفی  ہے  حقیقت  تیری  ہے  ابھی  محفل  ہستی  کو  ضرورت  تیری  زندہ  رکھتی  ہے  زمانے  کو  حرارت  تیری  کوکب  قسمت  امکاں  ہے  خلافت  تیری  وقت  فرصت  ہے  کہاں  کام  ابھی  باقی  ہے  نور  توحید  کا  اتمام  ابھی  باقی  ہے  مثل  بو  قید  ہے  غنچے  میں  پریشاں  ہو  جا  رخت  بر  دوش  ہوائے  چمنستاں  ہو  جا  ہے  تنک  مایہ  تو  ذرے  سے  بیاباں  ہو  جا  نغمۂ  موج  ہے  ہنگامۂ  طوفاں  ہو  جا  قوت  عشق  سے  ہر  پست  کو  بالا  کر  دے  دہر  میں  اسم  محمد  سے  اجالا  کر  دے  ہو  نہ  یہ  پھول  تو  بلبل  کا  ترنم  بھی  نہ  ہو  چمن  دہر  میں  کلیوں  کا  تبسم  بھی  نہ  ہو  یہ  نہ  ساقی  ہو  تو  پھر  مے  بھی  نہ  ہو  خم  بھی  نہ  ہو  بزم  توحید  بھی  دنیا  میں  نہ  ہو  تم  بھی  نہ  ہو  خیمہ  افلاک  کا  استادہ  اسی  نام  سے  ہے  نبض  ہستی  تپش  آمادہ  اسی  نام  سے  ہے  دشت  میں  دامن  کہسار  میں  میدان  میں  ہے  بحر  میں  موج  کی  آغوش  میں  طوفان  میں  ہے  چین  کے  شہر  مراقش  کے  بیابان  میں  ہے  اور  پوشیدہ  مسلمان  کے  ایمان  میں  ہے  چشم  اقوام  یہ  نظارہ  ابد  تک  دیکھے  رفعت  شان  رفعنا  لک  ذکرک  دیکھے  مردم  چشم  زمیں  یعنی  وہ  کالی  دنیا  وہ  تمہارے  شہدا  پالنے  والی  دنیا  گرمی  مہر  کی  پروردہ  ہلالی  دنیا  عشق  والے  جسے  کہتے  ہیں  بلالی  دنیا  تپش  اندوز  ہے  اس  نام  سے  پارے  کی  طرح  غوطہ  زن  نور  میں  ہے  آنکھ  کے  تارے  کی  طرح  عقل  ہے  تیری  سپر  عشق  ہے  شمشیر  تری  مرے  درویش  خلافت  ہے  جہانگیر  تری  ما  سوا  اللہ  کے  لیے  آگ  ہے  تکبیر  تری  تو  مسلماں  ہو  تو  تقدیر  ہے  تدبیر  تری  کی  محمد  سے  وفا  تو  نے  تو  ہم  تیرے  ہیں  یہ  جہاں  چیز  ہے  کیا  لوح  و  قلم  تیرے  ہیں ', '  مجنوں  نے  شہر  چھوڑا  تو  صحرا  بھی  چھوڑ  دے  نظارے  کی  ہوس  ہو  تو  لیلیٰ  بھی  چھوڑ  دے  واعظ  کمال  ترک  سے  ملتی  ہے  یاں  مراد  دنیا  جو  چھوڑ  دی  ہے  تو  عقبیٰ  بھی  چھوڑ  دے  تقلید  کی  روش  سے  تو  بہتر  ہے  خودکشی  رستہ  بھی  ڈھونڈ  خضر  کا  سودا  بھی  چھوڑ  دے  مانند  خامہ  تیری  زباں  پر  ہے  حرف  غیر  بیگانہ  شے  پہ  نازش  بے  جا  بھی  چھوڑ  دے  لطف  کلام  کیا  جو  نہ  ہو  دل  میں  درد  عشق  بسمل  نہیں  ہے  تو  تو  تڑپنا  بھی  چھوڑ  دے  شبنم  کی  طرح  پھولوں  پہ  رو  اور  چمن  سے  چل  اس  باغ  میں  قیام  کا  سودا  بھی  چھوڑ  دے  ہے  عاشقی  میں  رسم  الگ  سب  سے  بیٹھنا  بت  خانہ  بھی  حرم  بھی  کلیسا  بھی  چھوڑ  دے  سوداگری  نہیں  یہ  عبادت  خدا  کی  ہے  اے  بے  خبر  جزا  کی  تمنا  بھی  چھوڑ  دے  اچھا  ہے  دل  کے  ساتھ  رہے  پاسبان  عقل  لیکن  کبھی  کبھی  اسے  تنہا  بھی  چھوڑ  دے  جینا  وہ  کیا  جو  ہو  نفس  غیر  پر  مدار  شہرت  کی  زندگی  کا  بھروسا  بھی  چھوڑ  دے  شوخی  سی  ہے  سوال  مکرر  میں  اے  کلیم  شرط  رضا  یہ  ہے  کہ  تقاضا  بھی  چھوڑ  دے  واعظ  ثبوت  لائے  جو  مے  کے  جواز  میں  اقبالؔ  کو  یہ  ضد  ہے  کہ  پینا  بھی  چھوڑ  دے ', '  کبھی  اے  حقیقت  منتظر  نظر  آ  لباس  مجاز  میں  کہ  ہزاروں  سجدے  تڑپ  رہے  ہیں  مری  جبین  نیاز  میں  طرب  آشنائے  خروش  ہو  تو  نوا  ہے  محرم  گوش  ہو  وہ  سرود  کیا  کہ  چھپا  ہوا  ہو  سکوت  پردۂ  ساز  میں  تو  بچا  بچا  کے  نہ  رکھ  اسے  ترا  آئنہ  ہے  وہ  آئنہ  کہ  شکستہ  ہو  تو  عزیز  تر  ہے  نگاہ  آئنہ  ساز  میں  دم  طوف  کرمک  شمع  نے  یہ  کہا  کہ  وہ  اثر  کہن  نہ  تری  حکایت  سوز  میں  نہ  مری  حدیث  گداز  میں  نہ  کہیں  جہاں  میں  اماں  ملی  جو  اماں  ملی  تو  کہاں  ملی  مرے  جرم  خانہ  خراب  کو  ترے  عفو  بندہ  نواز  میں  نہ  وہ  عشق  میں  رہیں  گرمیاں  نہ  وہ  حسن  میں  رہیں  شوخیاں  نہ  وہ  غزنوی  میں  تڑپ  رہی  نہ  وہ  خم  ہے  زلف  ایاز  میں  جو  میں  سر  بہ  سجدہ  ہوا  کبھی  تو  زمیں  سے  آنے  لگی  صدا  ترا  دل  تو  ہے  صنم  آشنا  تجھے  کیا  ملے  گا  نماز  میں ', '  لڑکياں  پڑھ  رہی  ہیں  انگریزی  ڈھونڈ  لی  قوم  نے  فلاح  کی  راہ  روش  مغربی  ہے  مد  نظر  وضع  مشرق  کو  جانتے  ہیں  گناہ  یہ  ڈراما  دکھائے  گا  کیا  سین  پردہ  اٹھنے  کی  منتظر  ہے  نگاہ ', '  ترے  عشق  کی  انتہا  چاہتا  ہوں  مری  سادگی  دیکھ  کیا  چاہتا  ہوں  ستم  ہو  کہ  ہو  وعدۂ  بے  حجابی  کوئی  بات  صبر  آزما  چاہتا  ہوں  یہ  جنت  مبارک  رہے  زاہدوں  کو  کہ  میں  آپ  کا  سامنا  چاہتا  ہوں  ذرا  سا  تو  دل  ہوں  مگر  شوخ  اتنا  وہی  لن  ترانی  سنا  چاہتا  ہوں  کوئی  دم  کا  مہماں  ہوں  اے  اہل  محفل  چراغ  سحر  ہوں  بجھا  چاہتا  ہوں  بھری  بزم  میں  راز  کی  بات  کہہ  دی  بڑا  بے  ادب  ہوں  سزا  چاہتا  ہوں ', '  خرد  مندوں  سے  کیا  پوچھوں  کہ  میری  ابتدا  کیا  ہے  کہ  میں  اس  فکر  میں  رہتا  ہوں  میری  انتہا  کیا  ہے  خودی  کو  کر  بلند  اتنا  کہ  ہر  تقدیر  سے  پہلے  خدا  بندے  سے  خود  پوچھے  بتا  تیری  رضا  کیا  ہے  مقام  گفتگو  کیا  ہے  اگر  میں  کیمیا  گر  ہوں  یہی  سوز  نفس  ہے  اور  میری  کیمیا  کیا  ہے  نظر  آئیں  مجھے  تقدیر  کی  گہرائیاں  اس  میں  نہ  پوچھ  اے  ہم  نشیں  مجھ  سے  وہ  چشم  سرمہ  سا  کیا  ہے  اگر  ہوتا  وہ  مجذوب  فرنگی  اس  زمانے  میں  تو  اقبالؔ  اس  کو  سمجھاتا  مقام  کبریا  کیا  ہے  نوائے  صبح  گاہی  نے  جگر  خوں  کر  دیا  میرا  خدایا  جس  خطا  کی  یہ  سزا  ہے  وہ  خطا  کیا  ہے ']"
عادل منصوری,"['  اس  کے  زہری  ہونٹ  کالے  پڑ  گئے  تھے  اس  کی  آنکھوں  میں  ادھوری  خواہشوں  کے  دیوتاؤں  کے  جنازے  گڑ  گئے  تھے  اس  کے  چہرے  کی  شفق  کا  رنگ  گھائل  ہو  چکا  تھا  اس  کے  جلتے  جسم  کی  خوشبو  کا  سورج  پربتوں  کی  چوٹیوں  سے  نیچے  گر  کر  ٹکڑے  ٹکڑے  ہو  چکا  تھا  اس  کی  چھاتی  پر  سلگتے  چاند  کے  سایوں  کے  پتھر  راستہ  روکے  کھڑے  تھے  اس  کے  جلتے  جسم  کے  جھلسے  ہوئے  صحرا  میں  پیلی  حسرتوں  کے  آسماں  پیاسے  پڑے  تھے  بند  کمرے  میں  مری  موجودگی  سے  ڈر  گئی  تھی  وہ  مر  گئی  تھی ', '  وقت  کی  پیٹھ  پر  کچے  لمحوں  کے  دھاگوں  میں  لپٹا  ہوا  شہر  کی  سیڑھیوں  پر  سرکتا  ہوا  نت  نئے  خودکشی  کے  طریقوں  کا  موجد  بنا  حبشی  راتوں  کے  جنگل  میں  بکھری  ہوئی  لمس  کی  ہڈیاں  چن  رہا  ہوں  نہ  جانے  میں  کس  کے  لیے  جب  مرے  نام  کے  لفظ  تنہا  تھے  لوگو  تمہیں  سرخ  ہونٹوں  کی  خیرات  کیسے  ملی  یہ  بتاؤ  ریفریجیٹر  میں  رکھی  ہوئی  طشتری  میں  مری  دونوں  آنکھیں  برہنہ  پڑی  تھیں  وہاں  تک  کسی  خواب  کے  ہاتھ  پہنچے  نہیں  کبوتر  کی  آنکھوں  میں  ٹوٹے  ہوئے  آسمانوں  کا  تنزل  نہ  دیکھو  بدن  کے  شکستہ  کھنڈر  سے  نکل  بھاگنے  کے  لیے  پھر  تمہاری  مدد  کی  ضرورت  ہے  مجھ  کو ', '  بھول  کر  بھی  نہ  پھر  ملے  گا  تو  جانتا  ہوں  یہی  کرے  گا  تو  دیکھ  آگے  مہیب  کھائی  ہے  لوٹ  آ  ورنہ  گر  پڑے  گا  تو  دل  کی  تختی  پہ  نام  ہے  تیرا  یاں  نہیں  تو  کہاں  رہے  گا  تو  میرے  آنگن  میں  ایک  پودا  ہے  پھول  بن  کے  مہک  اٹھے  گا  تو  راستے  میں  کئی  دکانیں  ہیں  ہر  دکاں  پر  دکھائی  دے  گا  تو  میں  نے  آنکھوں  سے  جیب  بھر  لی  ہے  دیکھتا  ہوں  کہاں  چھپے  گا  تو  خوش  رکھیں  گی  یہ  دوریاں  تجھ  کو  کیا  یوں  ہی  مسکرا  سکے  گا  تو ', '  وہ  چالیس  راتوں  سے  سویا  نہ  تھا  وہ  خوابوں  کو  اونٹوں  پہ  لادے  ہوئے  رات  کے  ریگزاروں  میں  چلتا  رہا  چاندنی  کی  چتاؤں  میں  جلتا  رہا  میز  پر  کانچ  کے  اک  پیالے  میں  رکھے  ہوئے  دانت  ہنستے  رہے  کالی  عینک  کے  شیشوں  کے  پیچھے  سے  پھر  موتیے  کی  کلی  سر  اٹھانے  لگی  آنکھ  میں  تیرگی  مسکرانے  لگی  روح  کا  ہاتھ  چھلنی  ہوا  سوئی  کی  نوک  سے  خواہشوں  کے  دیے  جسم  میں  بجھ  گئے  سبز  پانی  کی  سیال  پرچھائیاں  لمحہ  لمحہ  بند  میں  اترنے  لگیں  گھر  کی  چھت  میں  جڑے  دس  ستاروں  کے  سایوں  تلے  عکس  دھندلا  گئے  عکس  مرجھا  گئے ', '  ایک  قطرہ  اشک  کا  چھلکا  تو  دریا  کر  دیا  ایک  مشت  خاک  جو  بکھری  تو  صحرا  کر  دیا  میرے  ٹوٹے  حوصلے  کے  پر  نکلتے  دیکھ  کر  اس  نے  دیواروں  کو  اپنی  اور  اونچا  کر  دیا  واردات  قلب  لکھی  ہم  نے  فرضی  نام  سے  اور  ہاتھوں  ہاتھ  اس  کو  خود  ہی  لے  جا  کر  دیا  اس  کی  ناراضی  کا  سورج  جب  سوا  نیزے  پہ  تھا  اپنے  حرف  عجز  ہی  نے  سر  پہ  سایہ  کر  دیا  دنیا  بھر  کی  خاک  کوئی  چھانتا  پھرتا  ہے  اب  آپ  نے  در  سے  اٹھا  کر  کیسا  رسوا  کر  دیا  اب  نہ  کوئی  خوف  دل  میں  اور  نہ  آنکھوں  میں  امید  تو  نے  مرگ  ناگہاں  بیمار  اچھا  کر  دیا  بھول  جا  یہ  کل  ترے  نقش  قدم  تھے  چاند  پر  دیکھ  ان  ہاتھوں  کو  کس  نے  آج  کاسہ  کر  دیا  ہم  تو  کہنے  جا  رہے  تھے  ہمزۂ  یے  والسلام  بیچ  میں  اس  نے  اچانک  نون  غنہ  کر  دیا  ہم  کو  گالی  کے  لیے  بھی  لب  ہلا  سکتے  نہیں  غیر  کو  بوسہ  دیا  تو  منہ  سے  دکھلا  کر  دیا  تیرگی  کی  بھی  کوئی  حد  ہوتی  ہے  آخر  میاں  سرخ  پرچم  کو  جلا  کر  ہی  اجالا  کر  دیا  بزم  میں  اہل  سخن  تقطیع  فرماتے  رہے  اور  ہم  نے  اپنے  دل  کا  بوجھ  ہلکا  کر  دیا  جانے  کس  کے  منتظر  بیٹھے  ہیں  جھاڑو  پھیر  کر  دل  سے  ہر  خواہش  کو  عادلؔ  ہم  نے  چلتا  کر  دیا ', '  بدن  پر  نئی  فصل  آنے  لگی  ہوا  دل  میں  خواہش  جگانے  لگی  کوئی  خودکشی  کی  طرف  چل  دیا  اداسی  کی  محنت  ٹھکانے  لگی  جو  چپ  چاپ  رہتی  تھی  دیوار  پر  وہ  تصویر  باتیں  بنانے  لگی  خیالوں  کے  تاریک  کھنڈرات  میں  خموشی  غزل  گنگنانے  لگی  ذرا  دیر  بیٹھے  تھے  تنہائی  میں  تری  یاد  آنکھیں  دکھانے  لگی ', '  عینک  کے  شیشے  پر  سرکتی  چیونٹی  آگے  کے  پاؤں  اوپر  ہوا  میں  اٹھا  کر  پچھلے  پاؤں  پر  کھڑی  ہنہناتی  ہے  گھوڑے  کی  طرح  عینک  کے  نیچے  دبے  اخبار  میں  دو  ہوائی  جہاز  ٹکرا  جاتے  ہیں  مسافروں  سے  لدی  اک  کشتی  الٹ  جاتی  ہے  ایک  بس  کھائی  میں  گر  پڑتی  ہے  پانچ  بوڑھے  فقیر  سردی  سے  مر  جاتے  ہیں  کوئلہ  کان  میں  پانی  بھر  جاتا  ہے  ریڈیو  پکارتا  ہے  پچیس  پیسے  میں  تین  عینک  کا  شیشہ  صاف  کرتی  چیونٹی  آہستہ  سے  آگے  بڑھ  جاتی  ہے ', '  مجھے  پسند  نہیں  ایسے  کاروبار  میں  ہوں  یہ  جبر  ہے  کہ  میں  خود  اپنے  اختیار  میں  ہوں  حدود  وقت  سے  باہر  عجب  حصار  میں  ہوں  میں  ایک  لمحہ  ہوں  صدیوں  کے  انتظار  میں  ہوں  ابھی  نہ  کر  مری  تشکیل  مجھ  کو  نام  نہ  دے  ترے  وجود  سے  باہر  میں  کس  شمار  میں  ہوں  میں  ایک  ذرہ  مری  حیثیت  ہی  کیا  ہے  مگر  ہوا  کے  ساتھ  ہوں  اڑتے  ہوئے  غبار  میں  ہوں  بس  آس  پاس  یہ  سورج  ہے  اور  کچھ  بھی  نہیں  مہک  رہا  تو  ہوں  لیکن  میں  ریگزار  میں  ہوں ', '  عاشق  تھے  شہر  میں  جو  پرانے  شراب  کے  ہیں  ان  کے  دل  میں  وسوسے  اب  احتساب  کے  وہ  جو  تمہارے  ہاتھ  سے  آ  کر  نکل  گیا  ہم  بھی  قتیل  ہیں  اسی  خانہ  خراب  کے  پھولوں  کی  سیج  پر  ذرا  آرام  کیا  کیا  اس  گلبدن  پہ  نقش  اٹھ  آئے  گلاب  کے  سوئے  تو  دل  میں  ایک  جہاں  جاگنے  لگا  جاگے  تو  اپنی  آنکھ  میں  جالے  تھے  خواب  کے  بس  تشنگی  کی  آنکھ  سے  دیکھا  کرو  انہیں  دریا  رواں  دواں  ہیں  چمکتے  سراب  کے  اوکاڑہ  اتنی  دور  نہ  ہوتا  تو  ایک  دن  بھر  لاتے  سانس  سانس  میں  گل  آفتاب  کے  کس  طرح  جمع  کیجیے  اب  اپنے  آپ  کو  کاغذ  بکھر  رہے  ہیں  پرانی  کتاب  کے ']"
فیض احمد فیض,"['  مت  رو  بچے  رو  رو  کے  ابھی  تیری  امی  کی  آنکھ  لگی  ہے  مت  رو  بچے  کچھ  ہی  پہلے  تیرے  ابا  نے  اپنے  غم  سے  رخصت  لی  ہے  مت  رو  بچے  تیرا  بھائی  اپنے  خواب  کی  تتلی  پیچھے  دور  کہیں  پردیس  گیا  ہے  مت  رو  بچے  تیری  باجی  کا  ڈولا  پرائے  دیس  گیا  ہے  مت  رو  بچے  تیرے  آنگن  میں  مردہ  سورج  نہلا  کے  گئے  ہیں  چندرما  دفنا  کے  گئے  ہیں  مت  رو  بچے  امی  ابا  باجی  بھائی  چاند  اور  سورج  تو  گر  روئے  گا  تو  یہ  سب  اور  بھی  تجھ  کو  رلوائیں  گے  تو  مسکائے  گا  تو  شاید  سارے  اک  دن  بھیس  بدل  کر  تجھ  سے  کھیلنے  لوٹ  آئیں  گے ', '  ’’آہنگ‘‘  کا  پہلا  اڈیشن  اس  شعر  سے  شروع  ہوتا  تھا،  دیکھ  شمشیر  ہے  یہ،  سازہے  یہ،  جام  ہے  یہ  تو  جو  شمشیر  اٹھالے  تو  بڑا  کام  ہے  یہ  مجاز  کی  شاعری  انہیں  تینوں  اجزا  سے  مرکب  ہے۔  غالباً  اسی  وجہ  سے  ان  کا  کلام  زیادہ  مقبول  بھی  ہے۔  ہمارے  بیشتر  شعراء  نے  ان  عناصر  میں  ایک  فرضی  تضاد  کی  دیواریں  کھڑی  کر  رکھی  ہیں،  کوئی  محض  سازوجام  کادلدادہ  ہے  تو  کوئی  فقط  شمشیر  کادھنی،  لیکن  کامیاب  شعر  کے  لیے  (آج  کل  کے  زمانے  میں)  شمشیر  کی  صلابت  اور  سازوجام  کاگداز  دونوں  ضروری  ہیں۔  دلبری  باقا  ہری  جادو  گری  است  مجاز  کے  شعر  میں  یہ  امتراج  موجود  ہے  اس  امتزاج  میں  ابھی  تک  شمشیر  کم  ہے  اور  سازوجام  زیادہ،  اس  کی  وجہ  یہ  ہے  کہ  شمشیرزنی  کے  لیے  ایک  خاص  قسم  کے  دماغی  زُہد  کی  ضرورت  ہوتی  ہے۔  لیکن  مجاز  کی  طبیعت  میں  زہد  کم  ہے،  لذتیت  زیادہ،  شمشیرزنی  کو  میں  انقلابی  شاعری  کے  معنوں  میں  استعمال  کر  رہا  ہوں۔  دماغی  زُہد  سے  میری  مراد  ہے  ایک  مخصوص  انقلابی  مقصد  کے  نشر  واظہار  میں  کلی  ذہنی  اور  جذباتی  یکسوئی،  تمام  غیرمتعلق  جذباتی  ترغیبات  سے  پرہیز،  یہ  کٹھن  اور  محنت  طلب  عمل  ہے،  مجازؔ  ہم  سب  کی  طرح  لااُبالی  اور  سہل  نگار  انسان  ہیں۔  چنانچہ  جب  بھی  انہیں  ’ذوق  پنہاں‘  کو  کامرانی  کا  موقعہ  ملے  باز  نہیں  رہ  سکتے۔  مجازؔ  کے  شعر  کاارتقاء  بھی  ہمارے  بیشتر  سے  مختلف  ہے،  عام  طور  سے  ہمارے  ہاں  شعر  یاشاعر  کاارتقائی  عمل  یہ  صورت  اختیار  کرتا  ہے،  سازوجام،  ۔۔۔  سازوجام  +شمشیر۔  شمشیر،  مجازؔ  کے  شعر  میں  اس  عمل  کی  صورت  یہ  ہے۔  سازو  جام۔  شمشیر۔  سازوجام+شمشیر،  اور  میں  سمجھتا  ہوں  کہ  یہ  رجعت  نہیں  ترقی  ہے،  اس  کے  معنی  یہ  ہیں  کہ  شاعر  کے  مضمون  اور  تجربہ  میں  مطابقت  اور  موانست  زیادہ  گہری  ہوتی  جارہی  ہے۔  شاعر  کی  طبیعت  خارجی  اور  انقلابی  مضامین  کے  اینٹ  پتھرکو  تراشنے  اور  جوڑنے  جمانے  میں  زیادہ  لذت  محسوس  کرنے  لگی  ہے۔  مجازؔ  بنیادی  طور  پر  اور  طبعاً  غنائی  شاعر  ہے،  اس  کے  کلام  میں  خطیب  کے  نطق  کی  کڑک  نہیں،  باغی  کے  دل  کی  آگ  نہیں۔  نغمہ  سنج  کے  گلے  کا  وفور  ہے،  یہی  وفور  مجازؔ  کے  شعر  کی  سب  سے  بڑی  خوبی  ہے  اور  اس  شعر  کی  کامیابی  کا  سب  سے  بڑا  امین،  بیچ  کے  ایک  مختصرسے  دور  کے  علاوہ  مجاز  ہمیشہ  سے  گاتا  رہا  ہے۔  اس  کے  نغموں  کی  نوعیت  بدلتی  رہی،  لیکن  اس  کے  آہنگ  میں  فرق  نہ  آیا۔  کبھی  اس  نے  آغازِ  بلوغت  کی  بھرپور  بے  فکرانہ  خواب  نما  محبت  کے  گیت  گائے۔  چھلکے  تری  آنکھوں  سے  شراب  اور  زیادہ  مہکیں  ترے  عارض  کے  گلاب  اور  زیادہ  اللہ  کرے  روزِ  شباب  اور  زیادہ  نور  ہی  نور  ہے  کس  سمت  اٹھاؤں  آنکھیں  حسن  ہی  حسن  ہے  تاحد  نظر  آج  کی  رات  اللہ  اللہ  وہ  پیشانی  سیمیں  کا  جمال  رہ  گئی  جم  کے  ستاروں  کی  نظر  آج  کی  رات  وہ  تبسم  ہی  تبسم  کاجمالِ  پیہم  وہ  محبت  ہی  محبت  کی  نظر  آج  کی  رات  کبھی  اس  خواب  کی  شکست  پر  آنسو  بہائے  کچھ  مجھ  کو  خبر  ہے  ہم  کیا  کیا،  اے  شورشِ  دوراں  بھول  گئے  وہ  زُلفِ  پریشاں  بھول  گئے،  وہ  دیدۂ  گریاں  بھول  گئے  اے  شوقِ  نظارہ  کیا  کہئے،  نظروں  میں  کوئی  صورت  ہی  نہیں  اے  ذوق  تصور  کیا  کیجیے،  ہم  صورت  جاناں  بھول  گئے  کبھی  اس  خالص  تخریبی  اور  مجبور  پیچ  و  تاب  کا  اظہار  کیا  جو  موجودہ  حال  کے  متعلق  ہر  نوجوان  کا  اضطراری  اور  پہلا  جذباتی  ردِّعمل  ہوتا  ہے۔  جی  میں  آتا  ہے  کہ  یہ  مردہ  چاند  تارے  نوچ  لوں  اس  کنارے  نوچ  لوں  اور  اس  کنارے  نوچ  لوں  ایک  دو  کا  ذکر  کیا،  سارے  کے  سارے  نوچ  لوں  اے  غمِ  دل  کیا  کروں،  اے  وحشتِ  دل  کیا  کروں  بڑھ  کے  اس  اندرسبھا  کا  سازو  ساماں  پھونک  دوں  اس  کا  گلشن  پھونک  دوں،  اس  کا  شبستاں  پھونک  دوں  تختِ  سلطاں  کیا  میں  سارا  قصرِ  سلطاں  پھونک  دوں  اے  غم  دل  کیا  کروں،  اے  وحشتِ  دل  کیا  کروں،  کبھی  اس  تعمیری  انقلاب  کے  اسباب  و  آثار  کا  تجزیہ  کیا،  جس  کے  نقوش  صرف  غور  و  فکر  کے  بعد  دکھائی  دینے  لگتے  ہیں،  اک  نہ  اک  در  پر  جبین  شوق  گھستی  ہی  رہی  آدمیت  ظلم  کی  چکی  میں  پستی  ہی  رہی  رہبری  جاری  رہی،  پیغمبری  جاری  رہی  دین  کے  پردے  میں  جنگِ  زرگری  جاری  رہی  ذہن  انسانی  نے  اب  اوہام  کے  ظلمات  میں  زندگی  کی  سخت  طوفانی  اندھیری  رات  میں  کچھ  نہیں  تو  کم  سے  کم  خواب  سحر  دیکھا  تو  ہے  جب  طرف  دیکھا  نہ  تھا  اب  تک،  ادھر  دیکھا  تو  ہے  یہ  کافی  متنوع  مرکب  ہے  لیکن  اس  میں  کہیں  بھی  مجاز  کا  ترنم  بے  آہنگ،  اس  کی  دھن  پھیکی،  یا  اس  کے  سر  بے  سر  نہیں  ہوئے۔  مجاز  کے  کلام  میں  پرانے  شعراء  کی  سہولت  اظہار  ہے۔  لیکن  ان  کی  جذباتی  سطحیت  اور  محدود  خیالی  نہیں۔  نئے  شعراء  کی  تراکتِ  احساس  ہے،  ان  کی  لفظی  کھینچاتانی  اور  توڑ  مروڑ  نہیں۔  اس  کے  ترنم  میں  چاندنی  کا  سا  فیاضانہ  حسن  ہے۔  جس  کے  پرتو  سے  تاریک  اور  روشن  چیزیں  یکساں  دلکش  نظر  آتی  ہیں۔  غنائیت  ایک  کیمیاوی  عمل  ہے،  جس  سے  معمولی  روزمرہ  الفاظ  عجب  پراسرار،  پرمعنی  صورت  اختیار  کرلیتے  ہیں،  بعینہ  جیسے  عنفوانِ  شباب  میں  سادہ  پانی  مے  رنگین  دکھائی  دیتا  ہے  یا  مَے  رنگین  کے  اثر  سے  بے  رنگ  چہرے  عنابی  ہوجاتے  ہیں۔  مجازؔ  کو  اس  کیمیاوی  عمل  پر  قدرت  ہے۔  ہمدم  یہی  ہے  رہگزرِ  یارِ  خوش  خرام  گزرے  ہیں  لاکھ  بار  اسی  کہکشاں  سے  ہم  ضوفگن  روئے  حسیں  پر  شب  مہتاب  شباب  چشمِ  مخمور  نشاطِ  شب  مہتاب  لیے  نشۂ  نازِ  جوانی  میں  شرابور  ادا  جسم  ذوقِ  گہر  و  اطلس  و  کمخواب  لیے  سکون  دیر،  تقدیس  کلیسا  گدازِامتِ  خیرالبشر  بھی  یہ  تربت  ہے  امیر  کارواں  کی  یہ  منزل  بھی  ہے  شمع  رہگزر  بھی  یہی  غنائیت  مجاز  کو  اپنے  دور  کے  دوسرے  انقلابی  اور  رعنائی  شاعروں  سے  ممیزکرتی  ہے۔  مجازؔ  کی  غنائیت  عام  غنائی  شعراء  سے  مختلف  ہے،  عام  غنائی  شعراء  محض  عنفوان  شباب  کے  دوچار  محدود  ذاتی  تجربات  کی  ترجمانی  کرتے  ہیں۔  لیکن  تھوڑے  ہی  دنوں  میں  ان  تجربات  کی  تحریک،  ان  کی  شدت  اور  قوتِ  نمو  ختم  ہوجاتی  ہے،  یہی  وجہ  ہے  کہ  عام  غنائی  شعراء  کی  شاعرانہ  عمر  بہت  کم  ہے۔  ان  کا  اوسط  سرمایہ  پانچ  دس  کامیاب  عشقیہ  نظمیں  ہیں۔  بعد  میں  وہ  عمر  بھر  انہیں  پانچ  دس  نظموں  کو  دہراتے  رہتے  ہیں۔  یا  خاموش  ہوجاتے  ہیں،  مجازؔ  کی  غنائیت  زیادہ  وسیع،  زیادہ  گہرے،  زیادہ  مستقل  مسائل  سے  متصل  ہے،  یہی  وجہ  ہے  کہ  اس  میں  ابھی  تک  ارتقاء  کی  گنجائش  اور  پنپنے  کا  امکان  ہے،  اس  کے  شباب  میں  بڑھاپے  کا  رنگ  نہیں  جھلکتا۔  عام  نوجوان  شعرا  ءکی  غنائیت  زندگی  سے  بیزار  اور  موت  سے  وابستہ  ہے۔  انہیں  زندگی  کی  لذتوں  کی  آرزو  نہیں۔  موت  کے  سکون  کی  ہوس  ہے،  مجازؔ  گرم  زندگی  کے  نشے  سے  چور  اور  موت  کے  سرد  جمود  سے  سراسر  بیزار  ہے۔  مجھے  پینے  دے،  پینے  دے  کہ  تیرے  جامِ  لعلیں  میں  ابھی  کچھ  اور  ہے،  کچھ  اور  ہے،  کچھ  اور  ہے  ساقی  یہی  وجہ  ہے  کہ  مجازؔ  کے  شعر  میں  تھکن  نہیں  مستی  ہے،  اداسی  نہیں  سرخوشی  ہے۔  مجازؔ  کی  انقلابیت،  عام  انقلابی  شاعروں  سے  مختلف  ہے۔  عام  انقلابی  شاعر  انقلاب  کے  متعلق  گرجتے  ہیں۔  للکارتے  ہیں،  سینہ  کوٹتے  ہیں،  انقلاب  کے  متعلق  گا  نہیں  سکتے۔  ان  کے  ذہن  میں  آمد  انقلاب  کا  تصور  طوفانِ  برق  ورعد  سے  مرکب  ہے،  نغمۂ  ہزار  اور  رنگینئی  بہار  سے  عبارت  نہیں۔  وہ  صرف  انقلاب  کی  ہولناکی  کو  دیکھتے  ہیں۔  اس  کے  حسن  کو  نہیں  پہچانتے۔  یہ  انقلاب  کا  ترقی  پسند  نہیں  رجعت  پسند  تصور  ہے۔  یہ  برق  و  رعد  کا  دور  مجاز  پر  بھی  گزر  چکا  ہے۔  لیکن  اب  مجاز  کی  غنائیت  اسے  اپناچکی  ہے۔  ترے  ماتھے  پہ  یہ  آنچل  بہت  ہی  خوب  ہے  لیکن  تو  اس  آنچل  سے  اک  پرچم  بنالیتی  تو  اچھا  تھا  تقدیر  کچھ  ہو،  کاوشِ  تدبیر  بھی  تو  ہے  تخریب  کے  لباس  میں  تعمیر  بھی  تو  ہے  ظلمات  کے  حجاب  میں  تنویر  بھی  تو  ہے  آمنتظرِ  عشرت  فردا  ادھر  بھی  آ  برق  ورعد  والوں  میں  یہ  خلوص  اور  تیقن  تو  ہے  یہ  لوچ  اور  نغمہ  نہیں  ہے۔  ان  میں  انقلاب  کی  قاہری  ہے  دلبری  نہیں  ہے،  میں  سمجھتا  ہوں  کہ  مجازؔ  کی  ’خواب  سحر‘  اور  ’نوجوان  خاتون  سے  خطاب‘  اس  دور  کی  سب  سے  مکمل  اور  سب  سے  کامیاب  ترقی  پسند  نظموں  میں  سے  ہیں۔  مجازؔ  انقلاب  کا  ڈھنڈورچی  نہیں،  انقلاب  کا  مطرب  ہے،  اس  کے  نغمہ  میں  برسات  کے  دن  کی  سی  سکون  بخشی  خنکی  ہے  اور  بہار  کی  رات  کی  سی  گرم  جوش  تاثر  آفرینی! ', '  دوستی  تندہی  اورمستعدی  کا  نام  ہے  یارو،  محبت  تو  یونہی  کہنے  کی  بات  ہے۔  دیکھو  تو  ہرروز  میں  تم  میں  سے  ہر  پاجی  کو  ٹیلیفون  کرتا  ہوں،  ہر  ایک  کے  گھر  پہنچتا  ہوں،  اپنے  گھر  لاتا  ہوں،  کھلاتا  ہوں،  پلاتا  ہوں،  سیر  کراتا  ہو،ں  ہنساتا  ہوں،  شعر  سناتا  ہوں،  پھر  رات  گئے  بار  بار  سے  سب  کو  گھر  پہنچاتا  ہوں،  سب  بیویوں  کی  بددعائیں  میرے  حساب  میں  لکھی  جاتی  ہیں،  آدھی  تنخواہ  پٹرول  میں  اڑ  جاتی  ہے،  یعنی  اول  نقصان  مایہ،  مایہ  نہیں  مائع  یعنی  پٹرول،  دوم  شماتت  ہمسائی،  ارے  یار  یہ  شماتت  کیا  لفظ  ہے،  ش۔  ما۔  تت  کچھ  پنجابی  گالی  معلوم  ہوتا  ہے  نہیں  ’’قہقہہ۔۔۔‘‘  ’’کچھ  تو  خدا  کا  خوف  کرودوستو۔  کسی  کم  بخت  کو  توفیق  نہیں  کہ  کبھی  خود  ہی  اٹھ  کر  جو  چلاآئے۔  میں  کوئی  ٹیکسی  ڈرائیور  ہوں؟  شوفرہوں؟  میراثی  ہوں؟  مجھے  تنخواہ  دیتے  ہیں  آپ؟  یا  آپ  میری  معشوقائیں  ہیں؟  برس  پندرہ  یا  کہ  سولہ  کا  سن  ہے  آپ  کا؟  یا  آپ  کے  ذہن  مبارک  سے  حکمت  و  موعظمت  کے  وہ  لعل  و  گہر  برستے  ہیں  کہ  اس  ہیچمدان  کا  دامن  گنج  ہائے  گران  مایہ،  اوئے  مایہ،  پٹرول  والا  مائع  نہیں۔  دوسرا۔  عثمان  نوٹ  کرو،  بلکہ  تیسرا  پنجابی  والا،  نون  غنہ  کے  ساتھ،  اوئے  سمجھے  آئی  جے؟  (عثمان  نوٹ  کرو  کی  تلمیع  کسی  معمربزرگ  کی  جانب  تھی  جسے  بخاری  صاحب  نجانے  کب  ملے  تھے؟  روایت  یہ  تھی  کہ  ان  بزرگ  کے  فرزند  اکبر  عثمان  بھی  سفید  ریش  اور  کبر  سنی  کی  منزل  میں  تھے  لیکن  بڑے  میاں  انھیں  وہی  طفل  مکتب  گردانتے  اور  انھیں  اسی  ڈھب  سے  خطاب  کرتے۔  چنانچہ  اگر  محفل  میں  کسی  نے  کہا  کہ  میر  صاحب  وہ  ڈپٹی  کلکٹر  آپ  کو  پوچھ  رہے  تھے  تو  میرصاحب  کڑک  کر  بولے،  ’’صحیح  تلفظ  ڈسیسیوٹی  ہے،  عثمان  نوٹ  کرو!‘‘  سمجھ  آئی  جے،  کا  قصہ  میں  نے  انھیں  سنا  تھا  اور  مجھے  خورشید  انور  نے،  بھائی  اسلامیہ  ہائی  اسکول  میں  کوئی  ماسٹر  صاحب  تھے،  جو  تختہ  سیاہ  پر  ریاضی  کا  کوئی  مسئلہ  حل  کرنے  کے  بعد  قریب  قریب  ہمیشہ  اپنے  طلبا  سے  پوچھتے  ’’اوئے  سمجھ  آئی  جے۔‘‘  اور  لڑکے  ہمیشہ  جواب  میں  کہتے،  ’’نہیں  جی۔‘‘  اس  پر  ماسٹر  صاحب  بھنا  کرایک  موٹی  سے  گالی  دیتے  اور  کہتے،  ’’نہیں  سمجھ  آئی  تو  جاؤفلاں  کی  فلاں  میں۔‘‘  بخاری  صاحب  سن  کر  لوٹ  پوٹ  ہوگئے  کہنے  لگے  ’’یاراگر  اسے  یہی  کہنا  تھا  تو  پوچھتا  ہی  کیوں  تھا؟‘‘  اس  کے  بعد  عثمان  نوٹ  کرو  کے  ساتھ  ’’سمجھ  آئی  جے‘‘  بھی  ان  کی  محفل  کے  روز  مرہ  میں  شامل  ہوگیا۔  ان  کی  فریاد  ابھی  جاری  تھی۔  ’’دیکھو  یارو  اگر  میں  تم  میں  سے  کسی  کو  ٹیلیفون  کروں  کہ  بھائی  جان  مجھے  ہیضہ  ہوگیا  ہے،  پلیگ  کی  گلٹی  نکل  آئی  ہے،  ڈاکٹر  جواب  دے  گئے  ہیں،  لبوں  پہ  دم  ہے،  لله  آکر  منہ  دیکھ  جاؤ  تو  سو  فیصدی  یہی  جواب  ملے  گا  کہ  موٹر  میں  آکر  لے  جاؤ۔۔۔‘‘  ’’ہمارے  پاس  موٹر  موجود  نہیں  ہے۔‘‘  تاثیر  نے  آہستہ  سے  کہا۔  ’’جی  ہاں  اور  آپ  ہر  روز  کالج  تو  میری  ہی  موٹر  پر  تشریف  لے  جاتے  ہیں  اور  دن  بھر  جہاں  جہاں  بھی  آپ  حضرات  جھک  مارا  کرتے  ہیں،  اس  خاکسار  ہی  کے  ساتھ  تو  جاتے  ہیں۔  بات  یہ  ہے  کہ  تم  سب  نہایت  برے  دوست  ہو،  کاہل،  بے  قاعدہ،  بے  سلیقہ،  اگر  میں  اس  شہر  میں  نہ  ہوں  تو  تم  مہینوں  ایک  دوسرے  کی  صورت  بھی  نہ  دیکھو۔‘‘  اور  یہی  ہوا  بھی  ’’ان  کے  اٹھتے  ہی  دگرگوں  رنگ  محفل  ہوگیا‘‘  ادھر  بخاری  صاحب  لندن  اور  میکسیکو  روانہ  ہوئے  ادھر  یہ  بساط  الٹ  گئی۔  ان  کی  محفل  شبینہ  کا  شیرازہ  ایسا  بکھرا  کہ  پھر  کبھی  یکجانہ  ہو  سکا۔  ۴۹ء  میں  وہ  مختصر  سے  عرصے  کے  لئے  لاہور  لوٹے  تو  یہاں  کی  صورت  احوال  سے  بہت  رنجیدہ  ہوئے۔  کہنے  لگے  ’’یار  تم  لوگوں  نے  سب  چوپٹ  کردیا  ہے،  اب  ہم  جائت  ہیں  اور  اس  کے  بعد  ایسے  گئے  کہ  اپنی  مٹی  بھی  پردیس  ہی  کو  سونپ  دی۔‘‘  بخاری  صاحب  کی  شخصیت  کا  ہلکا  سا  نقش  بھی  قلم  کی  گرفت  میں  کب  آتا  ہے،  یہ  کام  تو  انھیں  کے  کرنے  کا  تھا۔  ہاں  انھیں  یاد  کرنے  بیٹھا  ہوں  تو  یہی  تندہی،  مستعدی،  قاعدہ  اور  سلیقہ  طرح  طرح  سے  یاد  آتے  ہیں۔  خوش  وقتی  کے  لئے  احباب  کی  محفل  کا  اہتمام  تو  شادی  ایسی  بڑی  بات  نہیں۔  اگرچہ  ہم  سے  بیشتر  اتنا  بھی  نہیں  کرتے  اور  بخاری  صاحب  ایسی  تندہی  سے  تو  کوئی  بھی  نہیں  کرتا  لیکن  وہ  تو  جو  کچھ  کرتے  ایسے  ہی  ڈوب  کرتے  تھے۔  دفتر  ہو  یا  گھر،  تحریر  ہو  یا  گفتگو،  دقیق  علمی  بحث  ہو  یا  ہلڑ  بازی۔  مغنی  نے  غزل  شروع  کی،  کجوائی  دو  چشمت  بلا  نشستہ  چوں  قبیلہ  گرد  لیلیٰ  ہمہ  جابجانشستہ  تو  اسی  مطلع  پر  سحر  ہوگئی،  قوال  اس  شعر  پر  پہنچے۔  صد  چاک  شدہ  سینہ  وصد  پارہ  شدہ  دل  دیں  بے  خبراں  جامہ  دریدن  نگزارند  تو  گھنٹوں  وارفتگی  کا  عالم  رہا۔  کوئی  شعر،  کوئی  مصرع،  کوئی  ترکیب،  کسی  محراب  کا  خم،  کسی  کتبے  کاخط،  کسی  خوانچے  والے  کی  آواز،  کوئی  محاورہ،  کوئی  گالی  جہاں  بھی  دل  کو  وجدواہتزاز  کا  ذرا  سا  اشارہ  ملا،  اپنا  واردات  میں  سبھی  کو  شریک  کرلیا۔  دہلی  کی  جلتی  ہوئی  دوپہر  میں  کبھی  بھٹک  کر  گھٹا  آگئی  تو  جنگ  عظیم،  ہٹلر  اور  مسولینی،  آل  انڈیا  ریڈیو،  دولت  مشترکہ  انگلشیہ  اور  ایسے  سبھی  دفاتر  یک  لخت  بے  معین  ہوگئے۔  دوستوں  کے  افسروں  کو  ٹیلیفون  ہوئے  کہ  ڈائریکٹر  جنرل  آل  انڈیا  ریڈیو  فلاں  فلاں  ثاحب  سے  بہت  اہم  گفتگو  کرنا  چاہتے  ہیں۔  ہم  بھاگم  بھاگ  پہنچے۔  بخاری  صاحب  دفتر  میں  دربار  لگائے  بیٹھے  ہیں۔  آغا  حمید،  سید  رشید  احمد،  غلام  عباس،  یا  ایک  آدھ  اور،  تاثیر  پہنچے،  مجید  ملک  آئے۔  میں  گیا،  بخاری  صاحب  کی  مخصوص  طنزیہ  مسکراہٹ  نمودار  ہوئی۔  ’’آئیے  آئیے‘‘،  آپ  کانفرنس  کرنے  آئے  ہیں؟  تو  کرو،  اور  سب  پر  اسکول  سے  بھاگے  ہوئے  بچوں  کی  سی  کیفیت  طاری  ہوگئی۔  دن  بھر  قطب  میں  گزارا،  شام  کو  جامع  مسجد  کی  دیوار  تلے  کباب  کھائے،  ایک  قطعی  غیر  معزز  محلے  میں  پان  خریدے،  آدھی  رات  تک  انڈیا  گیٹ  کے  سامنے  بیٹھ  کر  بیت  بازی  کی  پھر  کناٹ  پلیس  کے  جس  قہوہ  خانہ  کا  درکھلا  پایا  وہاں  سے  ملک  شیک  پیا،  اور  وہیں  کناٹ  پلیس  کے  میدان  میں  غالب  اور  نظیری،  حافظ  اور  سعدی،  اقبال  اور  گوئٹے،  ہاپکنز  اور  ڈلن  ٹامس  کے  محاسن  و  معائب  کے  بارے  میں  کچھ  بھی  طے  نہ  ہو  پایا  کہ  مرغ  اذانیں  دینے  لگے۔  میں  نے  کہا  ’’ہمارے  ہاں  چلئے  چائے  پئیں  گے‘‘  بخاری  صاحب  بولے،  ’’ہرگز  نہیں،  ایک  اصول  یاد  رکھو،  آدمی  رات  چاہے  کہیں  گزارے  لیکن  صبح  ہمیشہ  اپنے  بستر  سے  اٹھنا  چاہیے،  عثمان  نوٹ  کرو!‘‘  خیر  یہ  قصے  تو  ان  کی  اپنی  دلچسپیوں  سے  متعلق  ہیں  لیکن  دوستی  میں  ان  کی  متعدی  اور  سلیقے  کے  ہزار  گونہ  مظاہراور  بھی  تھے۔  ایک  رات  میرے  ہاں  محفل  عین  عروج  پر  تھی۔  تاثیر  مرحوم،  حسرت  مرحوم،  صوفی  تبسم،  عابد  علی  عابد،  آغا  بشیر  احمد  اوربخاری  صاحب۔  حسرت  صاحب  نے  انہی  دنوں  اپنا  عجیب  و  غریب  عربی  گانا  ایجاد  کیا  تھا  اور  فلک  شگاف  آواز  میں  نظیری  کی  کسی  غزل  پر  کسی  عربی  دھن  کی  چھری  چلارہے  تھے۔  اتنے  میں  ٹیلیفون  کی  گھنٹی  بجی۔  ہمارے  رپورٹر  میاں  شفیع  ٹیلیفون  پر  تھے۔  کہنے  لگے،  ابھی  ابھی  ایک  ٹیلیفون  اپریٹر  نے  گورنمنٹ  ہاوس  سے  ٹیلیفون  ملاتے  میں  نے  سنا  ہے  کہ  قائد  اعظم  فوت  ہوگئے  ہیں۔  دفتر  پہنچ  کر  ہزار  جگے  سے  خبر  کی  تصدی  چاہی  لیکن  کسی  نے  کچھ  بتا  کر  نہ  دیا۔  میں  نے  طے  کیا  کہ  پاکستان  ٹائمز  اور  امروز  کے  ضمیمے  بہرحال  تیار  کرلئے  جائیں۔  ممکن  ہے  رات  میں  کسی  وقت  کوئی  اطلاع  پہنچ  جائے۔  میں  اداریہ  لکھنے  بیٹھا،  توبخاری  صاحب  مرحوم  کے  سوانح  حیات  مرتب  کرنے  لگے۔  صوفی  صاحب  قطعہ  تاریخ  کو  فکر  کرنے  لگے۔  تاثیر  مرحوم  اور  حسرت  مرحوم  امروز  کی  ترتیب  میں  مصروف  ہوگئے۔  میں  نے  رات  بھی  کام  کیا۔  تین  بجے  کے  قریب  خبر  کی  تصدیق  ہوئی  اور  جب  ہم  دفتر  سے  نکلے  تو  پوپھٹ  چکی  تھی۔  اور  سیر  خیز  لوگ  کاروبار  یا  کوئے  یا  رکارخ  کئے  گھروں  سے  روانہ  ہوچکے  تھے۔  بخاری  صاحب  کو  صحافت  یا  خالص  سیاسی  کاروبار  سے  لگاؤ  نہ  تھا۔  لیکن  انھوں  نے  اسی  ڈھب  سے  کئی  راتیں  پاکستان  ٹائمز  کے  دفتر  اور  چھاپے  خانے  میں  بسر  کیں۔  گاندھی  جی  کے  قتل  کی  رات،  پریس  میں  نئی  روٹری  مشین  چالو  ہونے  کی  رات،  ۱۳/۱۴اگست  کی  درمیان  رات،  اب  شاید  بتادینے  میں  بھی  مضائقہ  نہیں  کہ  اس  زمانے  کے  پاکستان  ٹائمز  کے  تین  یا  چار  ادارئیے  اور  مختلف  ناموں  سے  بہت  سے  مراسلے  بخاری  صاحب  کے  قلم  سے  ہیں  مراسلوں  کے  کالم  میں  ایک  پرلطف  بحث  مجھے  خاص  طور  سے  یاد  ہے  جو  ہفتوں  چلتی  ہے  اس  کا  سہرااور  اصل  ان  حقیقی  یا  فرضی  بزرگ  کے  سر  ہے  جو  مولوی  قینچی  کے  نام  سے  مشہور  تھے۔  اور  بقول  خلق  ہر  بے  نقاب  خاتون  کی  چٹیا  پر  دست  درازی  کی  فکر  میں  رہتے  تھے۔  ایسے  دو  چار  واقعات  سننے  میں  آئے  تو  بخاری  صاحب  نے  مولوی  صاحب  کی  خدمت  اور  بے  نقاب  خواتین  کی  حمایت  میں  ایک  بہت  موثر  مراسلہ  ’’Mere  Woman‘‘  کے  نام  سے  لکھا۔  اس  پر  آزادی  نسواں  کے  حامیوں  اور  مخالفین  میں  بہت  زوروں  کی  بحث  چلی  اور  جب  تک  چلتی  رہی  بخاری  صاحب  ان  میں  سے  بیشتر  خطوط  کی  تصحیح  و  ترتیب  پاکستان  ٹائمز  کے  دفتر  میں  بیٹھ  کر  خود  کرتے  رہے۔  انھیں  بچوں  سے  خاص  رغبت  نہ  تھی  ’’چھوڑو  یار،  عورتوں  کا  محکمہ  ہے۔‘‘  لیکن  قریب  قریب  ہر  چھٹی  کے  دن  ہمارے  اور  تاثیر  صاحب  کے  بچوں  سے  ’’لاج‘‘  میں  آنکھ  مچولی  کھیلتے،  ان  کے  لئے  نئے  نئے  کھیل  ایجاد  کر  تے،  گیت  گاتے  اور  کہانیاں  سناتے۔  وہ  بوڑھوں  سے  اور  بھی  زیادہ  نفور  تھے۔  لیکن  انہی  دنوں  لندن  سے  میری  بیوی  کے  والدین  ہمارے  ہاں  وارد  ہوئے  تو  بخاری  صاحب  نے  ایک  ہی  ملاقات  میں  انہیں  بھی  رام  کرلیا۔  یہ  بیچارے  اگلے  وقتوں  کے  سیدھے  سادھے  سفید  پوش  انگیز  لوگ  جنہیں  بخاری  صاحب  کے  ذہنی  مشاغل  سے  دور  دور  علاقہ  نہ  تھا۔  اس  شام  بخاری  صاحب  پہنچے  تو  میں  اور  میری  بیوی  دونوں  یہ  سمجھے  کہ  آج  ان  کا  رنگ  نہ  جمے  گا  اور  بات  رسمی  تکلفات  سے  آگے  نہ  بڑے  سکے  گی۔  خیر  تعارف  اور  دو  چار  ادھر  ادھر  کی  باتیں  ہوئیں۔  پھر  بخاری  صاحب  اچانک  بولے  ’’مسز  جارج  آپ  کو  پہلی  جنگ  عظیم  کے  بعد  کا  کوئی  گانا  یاد  ہے۔  مثلاً  فلاں  اور  کوئی  پرانا  انگریزی  گیت  گنگنانے  لگے۔  ہماری  خوشدامن  کو  گانے  سے  شغف  تھا۔  فورا  کھل  گئیں  اور  دو  گانوں  کیا  ایسا  تناتا  بندھا  کہ  کسی  کو  زمان  و  مکان  کی  سدھ  نہ  رہی۔  یہاں  تک  کہ  دونوں  موسیقار  ہانپنے  لگے۔‘‘  یہ  ایکٹ  ختم  ہوا  تو  بخاری  صاحب  بڑے  میاں  سے  مخاب  ہوئے  ’’مسٹر  جارج  چھوڑیئے۔  ان  عورتوں  کا،  چلئے  ہم  دونوں  چلیں۔‘‘  ’’کہاں  لئے  جاتے  ہو  میرے  بڈھے  کو۔‘‘  مسز  جارج  پکاریں۔  ’’ہم  عید  کرنے  جارہے  ہیں  مسز  جارج  Going  to  paint  the  town  red۔  اور  رات  گئے  تک  انھیں  لاہور  کے  ریستورانوں  میں  گھماتے  اور  اینگلو  انڈین  لڑکیوں  کا  رقص  دکھاتے  رہے۔  لیکن  ان  سب  اداؤں  کے  باوجود  ناآشنا  لوگ  بخاری  لوگ  کو  بہت  ہی  کم  آمیز  بڑا  صاحب  سمجھتے  تھے  اور  یہ  تاثر  چنداں  غلط  بھی  نہ  تھا۔  عمر  بھر  کی  بے  تکلفی  کے  باوجود  ہم  میں  سے  بھی  کسی  کا  یہ  حوصلہ  نہ  تھا  کہ  ان  کے  اوقات  میں  مداخلت  کرے  یا  ان  کی  فرمائش  کے  بغیر  ان  کی  کسی  مصروفیت  میں  حارج  بعض  لوگ  تو  یہاں  تک  کہتے  تھے  کہ  بخاری  صاحب  لباس  بدلتے  ہیں  تو  ساتھ  یہ  شخصیت  بھی  بدل  لیتے  ہیں۔  دفتر  میں  اور،  گھر  میں  اور  محفل  میں  اور،  اصل  میں  یوں  نہ  تھا  بلکہ  یہ  ان  کے  بہت  ہی  نپے  تلے  قاعدے  اور  سلیقے  کا  اظہار  تھا۔  ایک  بارایک  بہت  ہی  باتکلف  لیکن  کچھ  غیر  دلچسپ  سے  حضرت  میرے  گھر  پر  تشریف  لائے۔  میں  بخاری  صاحب  کے  ہاں  جانے  کی  فکر  میں  تھا۔  کہنے  لگے،  بھئی  ان  سے  ملنے  کا  تو  بہت  اشتیاق  ہے،  مجھے  بھی  لے  چلو۔‘‘  میں  نے  کہا  چلئے۔  بخاری  صاحب  کی  پیشانی  پر  انھیں  دیکھتے  ہی  ہلکی  سی  شکن  نمودار  ہوئی۔  یہ  صاحب  پہلے  تو  گم  سم  بیٹھے  رہے۔  پھر  ایک  آدھ  یونہی  سی  بات  کی  بخاری  صاحب  اٹھ  کھڑے  ہوئے،  کہنے  لگے،  صاحب  اس  وقت  بدقسمتی  سے  میں  مصرف  ہوں،  معافی  چاہتا  ہوں،  انشاء  الله  بھر  کبھی  ملاقات  ہوگی۔  ہم  چلنے  لگے  تو  چپکے  سے  پوچھا  ’’اس  کے  بعد  کیا  پروگرام  ہے؟‘‘  میں  نے  کہا  دفتر  جاؤں  گا۔  میں  اپنے  ساتھی  سے  رخصت  ہوکر  دفتر  پہنچا  تو  تھوڑی  دیر  میں  بخاری  صاحب  بھی  آگئے۔  پوچھا  یہ  کون  تھے؟  میں  نے  بتایا  کہ  فلاں  فلاں  تھے  بہت  بھلے  آدمی  ہیں۔  کہنے  لگے،  تکلف  میں  تضیعِ  اوقات  تک  تو  خیر  جائز  ہے  لیکن  تکلف  میں  بور  ہونا  کسی  صورت  بھی  جائز  نہیں  امرتا  شیر  گل  تمہیں  یاد  ہے؟  کیا  غضب  کی  عورت  تھی؟  ایک  دفعہ  اس  کے  اعزاز  میں  یہیں  فلیٹیز  میں  ایک  بہت  بڑی  دعوت  تھی۔  بڑا  بڑا  خان  بہادر  اور  رائے  بہار  بیٹھا  تھا۔  امرتا  آکے  بیٹھیں،  آس  پاس  کے  لوگوں  سے  کچھ  دیر  گفتگو  کی  اور  کھانا  شروع  بھی  نہ  ہوا  تھا  کہ  اٹھ  کھڑی  ہوئیں،  ’’میں  بور  ہوگئی،  میں  جاتی  ہوں۔‘‘  میزبان  اور  مہمان  دیکھتے  ہی  رہ  گئے  اور  وہ  کھٹ  کھٹ  یہ  جاوہ  جا!  اخلاقی  جراٴت  اسے  کہتے  ہیں۔  مجھے  آج  تک  اس  واقعے  سے  رشک  آتا  ہے۔‘‘  یہ  تو  ایک  قاعدہ  تھا۔  دوسرا  قاعدہ  یہ  تھا  کہ  ’’کام  کے  وقت  ڈٹ  کر  قاعدے  سے  کام  کرو  تاکہ  کام  کے  بعد  ڈٹ  کر  بے  قاعدگی  کرسکو۔‘‘  اور  قاعدے  کی  صورت  یہ  تھی  کہ  آل  انڈیا  ریڈیو  کی  پہاڑی  سی  عمارت  اور  ہندوستان  بھر  میں  بکھرا  ہوا  چیونٹیوں  کا  سا  عملہ  لیکن  اور  دفتری  کام  کے  علاوہ  اس  عمارت  کی  ہر  کھڑکی  کے  ہر  شیشے،  ہر  دروازے  کے  ہر  قبضے،  ہر  کمرے  کے  ہر  کونے  کی  صفائی  اوراس  عملے  کے  ہر  فرد  کی  ہر  سرکاری  و  غیر  سرکاری  حرکت  پر  ان  کی  نظر  رہتی  تھی۔  اور  یہ  تو  خیر  ممکن  ہی  نہ  تھا  کہ  مستقل  ہنگامہ  آرائی،  کوچہ  گردی  اور  رتجگوں  کے  باوجود  ان  کی  گاڑی  ہر  صبح  نو  بجے  سے  پانچ  منٹ  قبل  دفتر  کی  عمارت  میں  داخل  نہ  ہو۔  لیکن  اس  ساری  قاعدے  بازی  میں  ساتھ  ہی  ساتھ  ان  کی  خوش  طبع  اور  اپج  بھی  کسمساتی  رہتی  تھی۔  ایک  دفعہ  میں  نے  دیکھا  کہ  گھر  میں  آتشددان  کے  سامنے  بہت  سی  فائلیں  لئے  بیٹھے  ہیں  اور  فائلوں  میں  سے  کاغذارت  نکال  کر  آگ  میں  جھونکے  جارہے  ہیں۔  ’’یہ  کیا  ہورہاہے؟‘‘  میں  نے  حیرت  سے  پوچھا۔  ’’دیکھو،  اس  کو  انگریزی  زبان  میں  کہتے  ہیں۔‘‘  Quick  Disposal  ’’بات  یہ  ہے  کہ  ان  سب  فائلوں  میں  محض  خرافات  بھری  ہے  اور  اس  خرافت  سے  چھٹکارا  پانے  کی  واحد  صورت  یہی  ہے  کہ  اس  کا  نام  و  نشان  صفحہٴ  دفترسرکار  عالی  مدار  سے  محور  کردیا۔‘‘  یہ  دوسری  بات  ہے  کہ  اس  نوع  کی  خرافات  وہ  خود  ہی  ایجاد  بھی  کرتے  رہتے  تھے۔  ہماری  طالب  علمی  کے  زمانے  میں  وہ  گورنمنٹ  کالج  میں  انگریزی  کے  استاد  بھی  تھے  اور  پنجاب  ٹیکسٹ  بک  کمیٹی  کے  سیکرٹری  بھی۔  ایک  دن  ہم  دو  تین  دو  ست  کسی  کام  سے  ٹیکسٹ  بک  کمیٹی  کے  دفتر  گئے۔  بخاری  صاحب  نے  دیکھا  تو  اپنے  کمرے  میں  بلالیا۔  کہنے  لگے  ’’تمہیں  معلوم  ہے  اس  دفتر  میں  کیا  کام  ہوتا  ہے،  یہ  دیکھو۔‘‘  اور  کاغذات  میں  سے  ایک  کافی  صخیم  فائل  نکالی  جس  کے  سرورق  پہ  لکھاتھا  ’’Office  Cat‘‘  یعنی  دفتر  کی  بلی۔  یہ  کون  سی  درسی  کتاب  ہے۔  ہم  نے  پوچھا۔‘‘  بولے،  ’’قصہ  یوں  ہے  کہ  ایک  دن  میرے  کمرے  میں  ایک  بلی  آگئی۔  مجھے  اچھی  لگی۔  میں  نے  کسی  سے  کہا  اسے  تھوڑا  سا  دودھ  لادو۔  پھر  وہ  بلی  ہر  روز  آنے  لگی  اور  ہر  روز  اسے  دودھ  بھی  ملنے  لگا۔  مہینے  کے  آخر  میں  سپر  نٹنڈنٹ  صاحب  نے  دفتر  کے  اخراجات  کا  بل  مجھے  بھیجا  تو  اسکے  ساتھ  ایک  تحریری  سوال  یہ  بھی  منسلک  تھا  کہ  بلی  کے  دودھ  پر  چودہ  روپے  ساڑھے  چھ  آنے  کی  رقم  صرف  ہوئی  ہے  وہ  کس  مد  میں  جائیگی؟  میں  نے  لکھ  بھیجا  ’’Contingency‘‘  یعنی  متفرق  خرچ  میں  ڈال  دو۔  تھوڑے  دنوں  کے  بعد  اکاؤنٹنٹ  جنرل  کے  دفتر  نے  بل  لوٹا  دیا  اور  یہ  تحریری  فہمائش  کی  کہ  ’’Contingency‘‘  کی  حد  دفتر  کے  ساز  وسامان  اور  دیگر  غیر  جانبدار  اشیا  کے  لئے  مخصوص  ہے۔  بلی  جاندار  شے  ہے  اور  اس  کے  اخراجات  ’’Contingency‘‘  میں  شامل  نہیں  کئے  جاسکتے۔  اس  پر  سپرنٹنڈنٹ  صاحب  نے  مجھ  سے  مزید  تحریری  ہدایت  طلب  کی۔  میں  نے  لکھا  کہ  جاندار  غیر  جاندار  کا  قصہ  ہے  تو  یہ  خرچ  ’’Establishment‘‘  یعنی  عملے  کی  مد  میں  ڈال  دو۔  دوبارہ  بل  خزانے  کو  روانہ  ہوا  اور  تھوڑے  دنوں  میں  لوٹ  آیا۔  اب  کے  ایک  کافی  طویل  مراسلے  میں  یہ  استفسارات  تھے  کہ  اگر  یہ  خرچ  عملے  کی  مد  میں  جائے  گا  تو  واضع  کیا  جائے  کہ  اس  رقم  کو  تنخواہ  تصور  کیا  جائے  یا  کہ  الاؤنس؟  اگر  تنخواہ  ہے  تو  بموجب  قاعدہ  نمبر  فلاں  فلاں  دفتر  کی  پیشگی  منظوری  درکار  ہے  اور  اگر  یہ  الاؤنس  ہے  تو  بموجب  قاعدہ  فلاں  فلاں  افسر  سے  اس  کی  تصدیق  لازمی  ہے۔۔۔  چنانچہ  یہ  فائل  چھ  مہینے  سے  چل  رہی  ہے  اور  اس  میں  ایسے  ایسے  نازک  اور  باریک  نکتے  بیان  ہوئے  ہیں  کہ  اندازہ  نہیں۔۔۔‘‘  سنو،  یہ  ٹیکسٹ  بک  کمیٹی،  پروفیسر  اے  ایس  بخاری  شعبہ  انگریزی  گورنمنٹ  کالج  لاہور۔  کہنے  لگے  ’’سنو،  یہ  پہلا  خط  ہے۔‘‘  ازجانب  پروفیسر  اے  ایس  بخاری  سیکرٹری  ٹیکسٹ  بک  کمیٹی  لاہور،  بنام  پروفیسر  اے  ایس  بخاری  شعبہ  انگریزی  گورنمنٹ  کالج  لاہور۔  جناب  والا!  آپ  کی  یاد  دہانی  کے  لئے  عرض  ہے  کہ  گزشتہ  ماہ  آپ  کو  پانچ  کتابیں  جن  کی  تفصیل  درج  ذیل  ہے۔  ریویو  کی  غرض  سے  ارسال  کی  گئی  تھیں۔  لیکن  ریویو  ابھی  تک  موصول  نہیں  ہوئے۔  مہربانی  سے  جلد  توجہ  فرمائیے۔  آپ  کا  نیاز  مند،  اے۔  ایس۔  بخاری  اس  کے  بعد  یادہانی  کے  دو  خط  اور  ہیں۔  اور  تیسرا  خط  یہ  ہے۔  از  جناب  پرورفیسر  اے  ایس  بخاری  سیکرٹری  ٹیکسٹ  بک  کمیٹی  لاہور،  بنام  پروفیسر  اے  ایسی  بخاری  شعبہٴ  انگریزی  گورنمنٹ  کالج۔  لاہور۔  جناب  والا!  بحوالہ  خط  نمبر  فلاں  فلاں،  آپ  کو  ٹیکسٹ  کمیٹی  کی  طرف  سے  جو  پانچ  کتابویں  ارسال  کی  گئی  تھی  (تفصیل  درج  ذیل  ہے)  ان  میں  سے  تین  کے  ریویو  وصول  ہوگئے  ہیں  جس  کے  لئے  کمیٹی  آپ  کی  ممنون  ہے،  لیکن  کمیٹی  توجہ  دلانا  چاہتی  ہے  کہ  انتہائی  اصرار  کے  باوجود  آپ  نے  دو  کتابوں  (یعنی  فلاں  اور  فلاں  کتاب)  کے  بارے  میں  ابھی  تک  اپنی  رائے  تحریر  نہیں  فرمائی۔  کہ  کمیٹی  اس  تاخیر  کر  وجوہ  سمجھنے  سے  قاصر  ہے۔  آپ  کو  تنبیہہ  کی  جاتی  ہے  کہ  اگرت  فلاں  تاریخ  تک  آپ  کی  رائے  وصول  نہ  ہوئی  تو  آپ  کا  نام  ریویو  کرنے  والوں  کا  فہرست  میں  سے  خارج  کردیا  جائیگا۔  آپ  کا  نیاز  مند،  اے  ایس  بخاری  اور  کا  جواب  یہ  ہے،  منجانب  اے  ایس  بخاری  وغیرہ  بنام  اے  ایسی  بخاری  وغیرہ  جناب  والا!  بحوالہ  خط  نمبر  فلاں  فلاں،  بقیہ  ریویو  ملفوف  ہیں۔  میں  یہ  گوش  گزار  کئے  بغیررہ  نہیں  رہ  سکتا  کہ  آپ  کے  خط  کا  آخری  پیرا  گراف  انتہائی  قابل  اعتراض  ہے۔  سینئر  (Senior)  افسروں  سے  خطاب  کا  یہ  انداز  قطعی  غیر  موزوں  ہے۔  آپ  کا  نیاز  مند،  اے  ایس  بخاری  پھر  بخاری  صاحب  نے  فائلیں  اور  کاغذات  سمیٹے  اور  بولے  ’’اچھا  اب  تم  فوراً  رفوچکر  ہوجاؤ،  مجھے  بہت  کام  ہے۔‘‘  لیکن  یہ  سب  کچھ  تو  صرف  بخاری  صاحب  کی  باتیں  ہیں،  بخاری  تو  نہیں  ہیں۔  وہ  عالم  بھی  تھے،  ادیب  بھی،  استاد  بھی،  ہم  جلیس  بھی،  بذلہ  سنج  بھی،  خود  تحریر  بھی،  سخت  گیر  منظم  بھی،  بے  فکر  بانکے  بھی  اور  آخر  میں  مدبر  اور  صاحب  سیاست  بھی۔  لیکن  یہ  سب  صفات  گنوادینے  سے  بھی  کیا  ہوتا  ہے۔  ان  کی  زندگی  کا  بنیادی  پہلو  تو  یہ  ہے  کہ  ان  کا  کوئی  بھی  لمحہ  بے  مقصد  اوربے  مصرف  نہیں  گزرا  اور  ان  میں  سے  بیشتر  لمحات  موجودات  کے  ہر  مظہر  سے  خوبی  اور  حسن  اور  انبساط  کے  اخذ  و  استفادہ  میں  گزرے  اور  وہ  قلب  و  نظر  کی  اس  دولت  کو  عمر  بھر  محفلوں،  دانشکدوں،  ایوانوں  اور  گزرگاہوں  میں  یوں  بکھیرتے  رہے  کہ  اپنے  نام  کی  یادگار  کے  لئے  اس  کا  عشرعشیر  بھی  نہ  بچا۔  مجھے  اس  دور  کی  کوئی  ایسی  شخصیت  معلوم  نہیں  جس  نے  اپنے  بہت  سے  لوگوں  ے  لئے  اس  قدر  لطف  و  مسرت  دریافت  اور  تخلیق  کی  ہو۔  وہ  سب  لوگ  جن  کے  دوسرے  اہل  کمال  گفتار  و  تحریر  کی  کیسی  بھی  نعمتیں  مہیا  کریں۔  یہی  فریاد  کریں  گے،  ’’عشوہٴ  زاں  لب  شیرین  شکر  باز  بیار‘‘ ', '  فیض  احمد  فیض  نے  اپنے  ایک  شاعر  دوست  سے  کہا،  ’’یار  تم  نے  میرے  متعلق  کبھی  کچھ  نہیں  لکھا۔‘‘  اس  پر  دوست  نے  جواب  دیا،  ’’فیض  صاحب  آپ  کو  تو  معلوم  ہے  آپ  کے  نام  کا  ایک  ہی  قافیہ’’حیض‘‘  ہے  اور  وہ  بھی  کتنا  غلیظ۔‘‘ ', '  زہرہ  نگاہ  کے  ہاں  دعوت  ختم  ہوئی  تو  زہرہ  نگاہ  نے  ساقی  فاروقی  سے  درخواست  کی  کہ  احمد  فراز  صاحب  کو  ان  کی  رہائش  گاہ  تک  پہنچادیں۔  ساقی  نے  جواب  دیا،  ’’میں  انہیں  اپنی  گاڑی  میں  نہیں  بٹھا  سکتا۔  کیونکہ  جوں  ہی  کوئی  خراب  شاعر  میری  گاڑی  میں  بیٹھتا  ہے،  گاڑی  کا  ایک  پہیہ  ہلنے  لگتا  ہے۔‘‘  اس  پر  فیض  احمد  فیض  نے  فقرہ  کسا،  ’’ساقی  تمہارے  بیٹھنے  سے  تو  تمہاری  گاڑی  کے  دونوں  پہیئے  مستقل  ہلتے  رہتے  ہوں  گے۔‘‘ ', '  متاع  لوح  و  قلم  چھن  گئی  تو  کیا  غم  ہے  کہ  خون  دل  میں  ڈبو  لی  ہیں  انگلیاں  میں  نے  زباں  پہ  مہر  لگی  ہے  تو  کیا  کہ  رکھ  دی  ہے  ہر  ایک  حلقۂ  زنجیر  میں  زباں  میں  نے ', '  نہ  دید  ہے  نہ  سخن  اب  نہ  حرف  ہے  نہ  پیام  کوئی  بھی  حیلۂ  تسکیں  نہیں  اور  آس  بہت  ہے  امید  یار  نظر  کا  مزاج  درد  کا  رنگ  تم  آج  کچھ  بھی  نہ  پوچھو  کہ  دل  اداس  بہت  ہے ', '  عالیہ  امام  صاحبہ  کے  ہاں  فیض  صاحب  کی  دعوت  تھی۔  مہدی  صاحب  ساقی  گری  کے  فرائض  سر  انجام  دے  رہے  تھے۔  شعرو  شاعری  کا  دور  چل  رہا  تھا۔  عالیہ  امام  کے  بہنوئی  نے  باہر  گھر  والوں  پر  برسنا  شروع  کردیا۔  ’’عالیہ  کا  گھر  اس  قابل  نہیں  کہ  کوئی  شریف  آدمی  اس  کے  گھر  میں  رہ  سکے‘  سید  زادی  کہلاتی  ہیں  اور  گھر  پر  جام  سے  جام  ٹکرائے  جارہے  ہیں۔۔۔‘‘  آوازیں  سن  کر  عالیہ  گھبرائیں۔  فیض  صاحب  نہایت  اطمینان  سے  عالیہ  کے  ساتھ  باہر  آئے  ان  صاحب  کے  کندھے  پرہاتھ  رکھتے  ہوئے  بولے،  ’’بھائی  صاحب!  ہم  تو  کبھی  کسی  کی  عبادت  میں  مخل  نہیں  ہوتے۔  تو  پھر  آپ  کیوں؟‘‘  یہ  جملہ  سنتے  ہی  بھائی  صاحب  ہنس  پڑے  اور  محفل  میں  شریک  ہوکر  فیض  صاحب  کے  کلام  پر  داد  دینے  لگے۔ ', '  ہزار  درد  شب  آرزو  کی  راہ  میں  ہے  کوئی  ٹھکانہ  بتاؤ  کہ  قافلہ  اترے  قریب  اور  بھی  آؤ  کہ  شوق  دید  مٹے  شراب  اور  پلاؤ  کہ  کچھ  نشہ  اترے ', '  ضبط  کا  عہد  بھی  ہے  شوق  کا  پیمان  بھی  ہے  عہد  و  پیماں  سے  گزر  جانے  کو  جی  چاہتا  ہے  درد  اتنا  ہے  کہ  ہر  رگ  میں  ہے  محشر  برپا  اور  سکوں  ایسا  کہ  مر  جانے  کو  جی  چاہتا  ہے ', '  بول  کہ  لب  آزاد  ہیں  تیرے  بول  زباں  اب  تک  تیری  ہے  تیرا  ستواں  جسم  ہے  تیرا  بول  کہ  جاں  اب  تک  تیری  ہے  دیکھ  کہ  آہن  گر  کی  دکاں  میں  تند  ہیں  شعلے  سرخ  ہے  آہن  کھلنے  لگے  قفلوں  کے  دہانے  پھیلا  ہر  اک  زنجیر  کا  دامن  بول  یہ  تھوڑا  وقت  بہت  ہے  جسم  و  زباں  کی  موت  سے  پہلے  بول  کہ  سچ  زندہ  ہے  اب  تک  بول  جو  کچھ  کہنا  ہے  کہہ  لے ', '  رات  یوں  دل  میں  تری  کھوئی  ہوئی  یاد  آئی  جیسے  ویرانے  میں  چپکے  سے  بہار  آ  جائے  جیسے  صحراؤں  میں  ہولے  سے  چلے  باد  نسیم  جیسے  بیمار  کو  بے  وجہ  قرار  آ  جائے ', '  آ  کہ  وابستہ  ہیں  اس  حسن  کی  یادیں  تجھ  سے  جس  نے  اس  دل  کو  پری  خانہ  بنا  رکھا  تھا  جس  کی  الفت  میں  بھلا  رکھی  تھی  دنیا  ہم  نے  دہر  کو  دہر  کا  افسانہ  بنا  رکھا  تھا  آشنا  ہیں  ترے  قدموں  سے  وہ  راہیں  جن  پر  اس  کی  مدہوش  جوانی  نے  عنایت  کی  ہے  کارواں  گزرے  ہیں  جن  سے  اسی  رعنائی  کے  جس  کی  ان  آنکھوں  نے  بے  سود  عبادت  کی  ہے  تجھ  سے  کھیلی  ہیں  وہ  محبوب  ہوائیں  جن  میں  اس  کے  ملبوس  کی  افسردہ  مہک  باقی  ہے  تجھ  پہ  برسا  ہے  اسی  بام  سے  مہتاب  کا  نور  جس  میں  بیتی  ہوئی  راتوں  کی  کسک  باقی  ہے  تو  نے  دیکھی  ہے  وہ  پیشانی  وہ  رخسار  وہ  ہونٹ  زندگی  جن  کے  تصور  میں  لٹا  دی  ہم  نے  تجھ  پہ  اٹھی  ہیں  وہ  کھوئی  ہوئی  ساحر  آنکھیں  تجھ  کو  معلوم  ہے  کیوں  عمر  گنوا  دی  ہم  نے  ہم  پہ  مشترکہ  ہیں  احسان  غم  الفت  کے  اتنے  احسان  کہ  گنواؤں  تو  گنوا  نہ  سکوں  ہم  نے  اس  عشق  میں  کیا  کھویا  ہے  کیا  سیکھا  ہے  جز  ترے  اور  کو  سمجھاؤں  تو  سمجھا  نہ  سکوں  عاجزی  سیکھی  غریبوں  کی  حمایت  سیکھی  یاس  و  حرمان  کے  دکھ  درد  کے  معنی  سیکھے  زیر  دستوں  کے  مصائب  کو  سمجھنا  سیکھا  سرد  آہوں  کے  رخ  زرد  کے  معنی  سیکھے  جب  کہیں  بیٹھ  کے  روتے  ہیں  وہ  بیکس  جن  کے  اشک  آنکھوں  میں  بلکتے  ہوئے  سو  جاتے  ہیں  نا  توانوں  کے  نوالوں  پہ  جھپٹتے  ہیں  عقاب  بازو  تولے  ہوئے  منڈلاتے  ہوئے  آتے  ہیں  جب  کبھی  بکتا  ہے  بازار  میں  مزدور  کا  گوشت  شاہراہوں  پہ  غریبوں  کا  لہو  بہتا  ہے  آگ  سی  سینے  میں  رہ  رہ  کے  ابلتی  ہے  نہ  پوچھ  اپنے  دل  پر  مجھے  قابو  ہی  نہیں  رہتا  ہے ', '  مجھ  سے  پہلی  سی  محبت  مری  محبوب  نہ  مانگ  میں  نے  سمجھا  تھا  کہ  تو  ہے  تو  درخشاں  ہے  حیات  تیرا  غم  ہے  تو  غم  دہر  کا  جھگڑا  کیا  ہے  تیری  صورت  سے  ہے  عالم  میں  بہاروں  کو  ثبات  تیری  آنکھوں  کے  سوا  دنیا  میں  رکھا  کیا  ہے  تو  جو  مل  جائے  تو  تقدیر  نگوں  ہو  جائے  یوں  نہ  تھا  میں  نے  فقط  چاہا  تھا  یوں  ہو  جائے  اور  بھی  دکھ  ہیں  زمانے  میں  محبت  کے  سوا  راحتیں  اور  بھی  ہیں  وصل  کی  راحت  کے  سوا  ان  گنت  صدیوں  کے  تاریک  بہیمانہ  طلسم  ریشم  و  اطلس  و  کمخاب  میں  بنوائے  ہوئے  جا  بہ  جا  بکتے  ہوئے  کوچہ  و  بازار  میں  جسم  خاک  میں  لتھڑے  ہوئے  خون  میں  نہلائے  ہوئے  جسم  نکلے  ہوئے  امراض  کے  تنوروں  سے  پیپ  بہتی  ہوئی  گلتے  ہوئے  ناسوروں  سے  لوٹ  جاتی  ہے  ادھر  کو  بھی  نظر  کیا  کیجے  اب  بھی  دل  کش  ہے  ترا  حسن  مگر  کیا  کیجے  اور  بھی  دکھ  ہیں  زمانے  میں  محبت  کے  سوا  راحتیں  اور  بھی  ہیں  وصل  کی  راحت  کے  سوا  مجھ  سے  پہلی  سی  محبت  مری  محبوب  نہ  مانگ ', '  آئے  کچھ  ابر  کچھ  شراب  آئے  اس  کے  بعد  آئے  جو  عذاب  آئے  بام  مینا  سے  ماہتاب  اترے  دست  ساقی  میں  آفتاب  آئے  ہر  رگ  خوں  میں  پھر  چراغاں  ہو  سامنے  پھر  وہ  بے  نقاب  آئے  عمر  کے  ہر  ورق  پہ  دل  کی  نظر  تیری  مہر  و  وفا  کے  باب  آئے  کر  رہا  تھا  غم  جہاں  کا  حساب  آج  تم  یاد  بے  حساب  آئے  نہ  گئی  تیرے  غم  کی  سرداری  دل  میں  یوں  روز  انقلاب  آئے  جل  اٹھے  بزم  غیر  کے  در  و  بام  جب  بھی  ہم  خانماں  خراب  آئے  اس  طرح  اپنی  خامشی  گونجی  گویا  ہر  سمت  سے  جواب  آئے  فیضؔ  تھی  راہ  سر  بسر  منزل  ہم  جہاں  پہنچے  کامیاب  آئے ', '  ہم  پر  تمہاری  چاہ  کا  الزام  ہی  تو  ہے  دشنام  تو  نہیں  ہے  یہ  اکرام  ہی  تو  ہے  کرتے  ہیں  جس  پہ  طعن  کوئی  جرم  تو  نہیں  شوق  فضول  و  الفت  ناکام  ہی  تو  ہے  دل  مدعی  کے  حرف  ملامت  سے  شاد  ہے  اے  جان  جاں  یہ  حرف  ترا  نام  ہی  تو  ہے  دل  ناامید  تو  نہیں  ناکام  ہی  تو  ہے  لمبی  ہے  غم  کی  شام  مگر  شام  ہی  تو  ہے  دست  فلک  میں  گردش  تقدیر  تو  نہیں  دست  فلک  میں  گردش  ایام  ہی  تو  ہے  آخر  تو  ایک  روز  کرے  گی  نظر  وفا  وہ  یار  خوش  خصال  سر  بام  ہی  تو  ہے  بھیگی  ہے  رات  فیضؔ  غزل  ابتدا  کرو  وقت  سرود  درد  کا  ہنگام  ہی  تو  ہے ', '  ہم  دیکھیں  گے  لازم  ہے  کہ  ہم  بھی  دیکھیں  گے  وہ  دن  کہ  جس  کا  وعدہ  ہے  جو  لوح  ازل  میں  لکھا  ہے  جب  ظلم  و  ستم  کے  کوہ  گراں  روئی  کی  طرح  اڑ  جائیں  گے  ہم  محکوموں  کے  پاؤں  تلے  جب  دھرتی  دھڑ  دھڑ  دھڑکے  گی  اور  اہل  حکم  کے  سر  اوپر  جب  بجلی  کڑ  کڑ  کڑکے  گی  جب  ارض  خدا  کے  کعبے  سے  سب  بت  اٹھوائے  جائیں  گے  ہم  اہل  صفا  مردود  حرم  مسند  پہ  بٹھائے  جائیں  گے  سب  تاج  اچھالے  جائیں  گے  سب  تخت  گرائے  جائیں  گے  بس  نام  رہے  گا  اللہ  کا  جو  غائب  بھی  ہے  حاضر  بھی  جو  منظر  بھی  ہے  ناظر  بھی  اٹھے  گا  انا  الحق  کا  نعرہ  جو  میں  بھی  ہوں  اور  تم  بھی  ہو  اور  راج  کرے  گی  خلق  خدا  جو  میں  بھی  ہوں  اور  تم  بھی  ہو ', '  کچھ  عشق  کیا  کچھ  کام  کیا  وہ  لوگ  بہت  خوش  قسمت  تھے  جو  عشق  کو  کام  سمجھتے  تھے  یا  کام  سے  عاشقی  کرتے  تھے  ہم  جیتے  جی  مصروف  رہے  کچھ  عشق  کیا  کچھ  کام  کیا  کام  عشق  کے  آڑے  آتا  رہا  اور  عشق  سے  کام  الجھتا  رہا  پھر  آخر  تنگ  آ  کر  ہم  نے  دونوں  کو  ادھورا  چھوڑ  دیا ', ""  ''آپ  کی  یاد  آتی  رہی  رات  بھر''  چاندنی  دل  دکھاتی  رہی  رات  بھر  گاہ  جلتی  ہوئی  گاہ  بجھتی  ہوئی  شمع  غم  جھلملاتی  رہی  رات  بھر  کوئی  خوشبو  بدلتی  رہی  پیرہن  کوئی  تصویر  گاتی  رہی  رات  بھر  پھر  صبا  سایۂ  شاخ  گل  کے  تلے  کوئی  قصہ  سناتی  رہی  رات  بھر  جو  نہ  آیا  اسے  کوئی  زنجیر  در  ہر  صدا  پر  بلاتی  رہی  رات  بھر  ایک  امید  سے  دل  بہلتا  رہا  اک  تمنا  ستاتی  رہی  رات  بھر "", '  گلوں  میں  رنگ  بھرے  باد  نوبہار  چلے  چلے  بھی  آؤ  کہ  گلشن  کا  کاروبار  چلے  قفس  اداس  ہے  یارو  صبا  سے  کچھ  تو  کہو  کہیں  تو  بہر  خدا  آج  ذکر  یار  چلے  کبھی  تو  صبح  ترے  کنج  لب  سے  ہو  آغاز  کبھی  تو  شب  سر  کاکل  سے  مشکبار  چلے  بڑا  ہے  درد  کا  رشتہ  یہ  دل  غریب  سہی  تمہارے  نام  پہ  آئیں  گے  غم  گسار  چلے  جو  ہم  پہ  گزری  سو  گزری  مگر  شب  ہجراں  ہمارے  اشک  تری  عاقبت  سنوار  چلے  حضور  یار  ہوئی  دفتر  جنوں  کی  طلب  گرہ  میں  لے  کے  گریباں  کا  تار  تار  چلے  مقام  فیضؔ  کوئی  راہ  میں  جچا  ہی  نہیں  جو  کوئے  یار  سے  نکلے  تو  سوئے  دار  چلے ', '  دونوں  جہان  تیری  محبت  میں  ہار  کے  وہ  جا  رہا  ہے  کوئی  شب  غم  گزار  کے  ویراں  ہے  مے  کدہ  خم  و  ساغر  اداس  ہیں  تم  کیا  گئے  کہ  روٹھ  گئے  دن  بہار  کے  اک  فرصت  گناہ  ملی  وہ  بھی  چار  دن  دیکھے  ہیں  ہم  نے  حوصلے  پروردگار  کے  دنیا  نے  تیری  یاد  سے  بیگانہ  کر  دیا  تجھ  سے  بھی  دل  فریب  ہیں  غم  روزگار  کے  بھولے  سے  مسکرا  تو  دیے  تھے  وہ  آج  فیضؔ  مت  پوچھ  ولولے  دل  ناکردہ  کار  کے ']"
علی سردار جعفری,"['  کارخانوں  کی  لمبی  اور  بھدی  چمنیوں  سے  دھواں  مزدوروں  کی  آہوں  کی  طرح  باہر  آ  رہا  تھا  اور  چاروں  طرف  جلی  ہوئی  راکھ  کی  بو  پھیلی  ہوئی  تھی۔  یہ  شہر  کا  وہ  حصہ  تھا  جو  مزدوروں  اور  صرف  مزدوروں  سے  آباد  تھا۔  مجھے  ایک  کارخانہ  میں  پندرہ  روپیہ  کی  ایک  اسامی  مل  گئی  تھی،  اس  لیے  میں  بھی  یہیں  رہتا  تھا۔  یہاں  مکانوں  کا  کرایہ  نسبتاً  کم  تھا  جو  میری  لمبی  اور  خالی  جیب  کے  لیے  خاص  طور  سے  موزوں  تھا۔  اس  کے  علاوہ  جس  کارخانے  میں  میں  کام  کرتا  تھا  وہ  بھی  قریب  تھا۔  مجھے  شروع  شروع  میں  یہاں  بڑی  تکلیف  ہوئی۔  اسکول  اور  کالج  کی  گزری  ہوئی  زندگی  اپنے  ہولناک  ویرانوں  سے  میرا  تعاقب  کر  رہی  تھی۔  مجھے  حیرت  تھی  کہ  ایک  ایک  اینٹ  کی  پتلی  پتلی  سیلی  ہوئی  دیواروں  اور  نیچی  نیچی  ٹوٹی  ہوئی  چھتوں  کی  چھوٹی  چھوٹی  کوٹھریوں  کےاندر  رہنے  والے  اس  دھوئیں  اور  بوکو  کیسے  برداشت  کرتے  ہیں،  جو  مضر  صحت  ہونے  کے  علاوہ  بالائی  طبقہ  کے  معطر  تنفس  کی  گندگی  کا  بھی  باعث  ہے۔  لیکن  کچھ  دن  بعد  میں  بھی  اس  کا  عادی  ہو  گیا۔  مزدور  اس  دھوئیں  اور  بو  کےعادی  ہی  نہیں  تھے  بلکہ  دن  بھر  اسی  میں  گھٹ  گھٹ  کر  کام  بھی  کرتے  تھے  اور  شام  کو  اپنی  پھٹی  ہوئی  جیبوں  میں  چند  پیسے  بجاتے  ہوئے  خوش  خوش  ان  کوٹھریوں  کی  طرف  چلے  جاتے  تھے  جو  دور  سے  بالکل  مرغیوں  کے  ڈربے  معلوم  ہوتی  تھیں  اور  ان  میں  خدا  کی  بھوکی  اور  ننگی  مخلوق  آباد  تھی۔  لیکن  وہاں  پہنچ  کر  انہیں  معلوم  ہوتا  تھا  کہ  یہ  پیسے  ایک  آدمی  کا  بھی  پیٹ  نہیں  بھر  سکتے۔  بھوک  سے  بلکتے  اور  ماں  کے  ڈر  سے  بسورتے  ہوئے  بچوں  کی  مرجھائی  ہوئی  غربت  زدہ  صورتیں،  چھوٹی  سی  تاریک  اور  گندی  کوٹھری،  جو  ایک  روشن  دان  سے  بھی  محروم  تھی  اور  چیتھڑوں  میں  لپٹی  ہوئی  نوجوان  بیوی،  جب  یہ  سب  چیزیں  ایک  ساتھ  ان  کی  نگاہوں  کے  سامنے  آتی  تھیں  تو  وہ  بغاوت  پر  آمادہ  ہو  جاتے  تھے۔  لیکن  جب  وہ  اس  بغاوت  کے  انجام  کو  یاد  کرتے  جو  کئی  سال  پہلے  انہیں  کارخانوں  کے  مزدوروں  نے  کی  تھی،  تو  صرف  ایک  آہ  کرکے  خاموش  ہو  جاتے  تھے۔  بھوکے  بچوں  کو  ڈانٹ  کر  سلا  دیتے  تھے۔  بیویوں  کی  شکایت  آمیز  باتوں  کو  سمجھا  سمجھا  کر  محبت  آمیز  باتوں  میں  تبدیل  کر  دیتے  تھے  اور  کوٹھریوں  کی  ٹوٹی  ہوئی  چھتوں  کو  نظر  انداز  کرنے  کے  لیے  دن  بھر  کی  تھکن  کا  بہانہ  کرکے  آنکھیں  بند  کر  لیتے  تھے۔  جس  کارخانہ  میں  میں  کام  کرتا  تھا،  اسی  میں  ایک  بوڑھی  عورت  بھی  کام  کرتی  تھی۔  گو  اس  کی  عمر  اب  ڈھل  چکی  تھی  لیکن  اس  کا  چہرا  اور  چھریرا  جسم  اب  بھی  اس  حسن  کا  رازفاش  کر  رہا  تھا  جو  عالم  شباب  میں  انتہائی  فتنہ  انگیز  ثابت  ہوا  تھا۔  اس  کی  بڑی  بڑی  آنکھیں  جو  بڑھاپے  کی  وجہ  سے  اندر  دھنس  گئی  تھیں،  لمبے  سفید  بال  جو  دھوپ  میں  چاندی  کے  تاروں  کی  طرح  چمکتے  تھے  اور  باریک  ہونٹ  جو  اس  کے  پوپلے  منہ  پر  صرف  دو  جھریاں  معلوم  ہوتے  تھے،یہ  سب  اس  کے  عہد  شباب  کی  مٹی  ہوئی  تصویریں  تھیں۔  وہ  جوانی  ہی  میں  بیوہ  ہو  گئی  تھی۔  کارخانے  کے  مالک  نے  ترس  کھا  کر  اسے  اپنے  ہاں  ایک  معمولی  سے  کام  پر  رکھ  لیا  تھا،  لیکن  وہ  اس  سے  کچھ  اور  کام  لینا  چاہتا  تھا  جس  کے  لیے  عصمت  مآب  لچھمی  تیار  نہیں  تھی۔  شباب  کی  وہ  تمام  رنگینیاں  اس  میں  موجود  تھیں  جوایک  عورت  کی  حشرانگیز  تباہیوں  کا  باعث  ہو  سکتی  ہیں  اور  اس  کے  حسن  کو  گناہوں  کی  لطیف  ترین  آلودگیوں  کی  آغوش  میں  سونپ  سکتی  ہیں۔  لیکن  کارخانے  کے  مالک  اور  اس  کی  وہ  تمام  قوتیں  جو  اسے  سرمایہ  کے  بدولت  حاصل  ہوئی  تھیں،  لچھمی  کے  استقلال  کی  مضبوط  دیواروں  کو  نہ  ہلا  سکیں۔  کارخانے  کے  مالک  نے  اسے  دولت  کے  سنہرے  خواب  اور  مستقبل  قریب  میں  آنے  والے  عیش  و  عشرت  کے  سبز  باغ  دکھائے،  پھر  اس  کے  برخلاف  اس  ہولناک  زندگی  کا  تصور  پیش  کیا  جو  کارخانے  کے  باہر  لچھمی  کی  منتظر  تھی۔  اس  نے  کہا  کہ  اگر  لچھمی  اس  کی  خواہشات  کی  تکمیل  نہیں  کر  سکتی  تو  کارخانے  کے  آہنی  پھاٹک  اسے  ہمیشہ  کے  لیے  باہر  دھکیل  دیں  گے۔  لیکن  لچھمی  نے  سرمایہ  کی  مادی  قوتوں  کی  پروا  کیے  بغیر  اس  شراب  کا  ایک  قطرہ  بھی  ضائع  کرنے  سے  انکار  کر  دیا  جو  قدرت  نےاس  کے  شباب  کے  پیمانے  میں  بھر  دی  تھی۔  جب  خواہشات  کی  شکست  ہونے  لگتی  ہے  تو  گناہوں  کی  فتح  ہوتی  ہے  اور  جب  مکاریوں  کا  اثر  زائل  ہونے  لگتا  ہے  تو  جبر  کے  مندر  سے  تشدد  کا  خوفناک  دیوتا  ابروؤں  پر  بل  ڈال  کر  باہر  آ  جاتا  ہے۔  آخر  ظلم  کے  ہاتھوں  نے  غریب  لچھمی  کو  اس  حجلہ  عشرت  تک  پہنچا  دیا  جہاں  گناہوں  کے  فانوس  میں  ارتکاب  جرم  کی  شمعیں  جل  رہی  تھیں،  جہاں  سے  کلیاں  پھولوں  کی  شکل  میں  اور  پھول  بکھری  ہوئی  پنکھڑیوں  کی  صورت  میں  باہر  آتے  تھے۔  اس  شبستان  عشرت  میں  حسن  کے  بیسیوں  گلدستے  اور  شباب  کے  سیکڑوں  شیرازے  بکھر  چکے  اور  ہزاروں  دوشیزائیں  سسک  سسک  کر  دم  توڑ  چکی  تھیں۔  یہاں  لچھمی  کا  بھی  تشنہ  کام  شباب  زہر  آلود  جاموں  سے  سیراب  کیا  گیا  اور  سرمایہ  کی  چوکھٹ  پر  غربت  اور  بےبسی  کی  ناقابل  قبول  قربانی  چڑھا  دی  گئی۔  اکثر  ایسا  ہوتا  ہے  کہ  دنیا  کے  بڑے  بڑے  ہنگامے  معمولی  معمولی  باتوں  کی  آغوش  میں  پروان  چڑھتے  ہیں۔  صبح  یہ  خبر  کارخانے  میں  ایک  سرے  سے  دوسرے  سرے  تک  آگ  کی  طرح  پھیل  گئی  کہ  لچھمی  کی  بیوگی  بھی  غربت  کے  ساتھ  سرمائے  کی  بھاری  چکی  میں  پیس  ڈالی  گئی۔  ظلم  کا  خرمن  برسوں  سے  جمع  تھا  ۔اس  میں  صرف  ایک  چنگاری  کی  ضرورت  تھی  جو  بدنصیب  لچھمی  کے  زخمی  پہلو  سے  نکل  کر  کارخانے  تک  پہنچ  گئی۔  رات  بھر  داد  عشرت  دینے  والا  مالک  صبح  اپنے  زریں  خواب  کی  بھیانک  تعبیر  دیکھ  رہا  تھا۔  مزدور  حسب  معمول  خاموشی  سے  کارخانے  کے  اندر  چلے  گئے  اور  آہنی  پھاٹک  سے  سنتری  کو  باہر  دھکیل  کر  دروازہ  بند  کر  دیا۔  اب  کارخانہ  اور  اس  کا  دفتر  سب  کچھ  ان  لوگوں  کےرحم  اور  کرم  کے  ہاتھ  میں  تھا،  جو  کبھی  خود  رحم  اور  کرم  کے  محتاج  تھے۔  جس  وقت  یہ  خبر  کارخانہ  کے  مالک  کو  معلوم  ہوئی  تو  اس  کی  حیرانی  کی  کوئی  انتہا  نہ  تھی۔  یہ  عجیب  قسم  کی  ہڑتال  تھی۔  اس  کی  مکاریوں  اور  ابلہ  فریبیوں  کے  ترکش  کا  کوئی  تیر  ایسا  نہ  تھا  جو  اس  نے  استعمال  نہ  کیا  ہو  لیکن  مزدوروں  کے  انتقام  کے  فولادی  سینے  پران  کا  کوئی  اثر  نہ  ہوا۔آج  برسوں  کی  پرانی  شکایتیں  پیش  کی  جا  رہی  تھیں۔  مدفون  داستانیں  دوبارہ  اپنے  حجلۂ  عافیت  سے  باہر  آ  رہی  تھیں۔  کارخانے  کا  مالک  مزدوروں  کی  تمام  شرائط  پوری  کرنے  کے  لیے  تیار  تھا  مگر  ایک  شرط  ایسی  تھی  جو  اس  کے  وقار  کے  نازک  آبگینہ  کے  لیے  کسی  وزنی  پتھر  سے  کم  نہ  تھی۔  وہ  بیوہ  لچھمی  سے  شادی  نہیں  کر  سکتا  تھا۔  اس  میں  تو  اس  کی  عزت  و  آبرو  کا  سوال  تھا،  جو  بے  چاری  لچھمی  کی  پرشباب  زندگی  سے  بھی  زیادہ  قیمتی  تھی۔  صبح  سے  دوپہر  اور  دوپہر  سے  شام  ہو  گئی  لیکن  معاملہ  کسی  طرح  طے  نہ  ہوا  بلکہ  اس  کا  اثر  دوسرے  کارخانوں  پر  بھی  پڑا  اور  رات  تک  ان  میں  بھی  مزدوروں  کی  حکومت  تھی۔  وہ  مشینیں  جن  کے  پرزوں  میں  مزدوروں  کے  پسینہ  نے  تیل  دیا  تھا،  آج  بالکل  خاموش  تھیں  اور  وہ  مالک  جو  اس  وقت  کسی  کلب  میں  بیٹھے  ہوئے  شراب  پیا  کرتے  تھے،  کارخانوں  کے  سامنے  سڑک  پر  ان  معتوب  مزدوروں  کی  طرح  کھڑے  ہوئے  تھے  جنہیں  اندر  جانے  کی  اجازت  نہیں  ہوتی۔  رات  کو  نو  بجے  تک  مسلح  پولس  اور  فوج  آ  گئی۔  یہ  سرمایہ  داری  کا  آخری  حربہ  تھا۔  لیکن  قلعہ  بند  مزدوروں  پر  اس  کا  بھی  کوئی  اثر  نہ  ہوا۔  اب  اس  کے  سوا  کوئی  چارہ  نہ  تھا  کہ  کارخانوں  کے  بڑے  بڑے  پھاٹک  توڑ  دیے  جائیں  اور  بندوقوں  کی  گولیاں  باغی  مزدوروں  کو  باہر  نکال  دیں۔  مزدوروں  نے  خطرے  کا  اندازہ  عین  وقت  پر  کر  لیا  لیکن  اپنے  کو  ظلم  اور  استبداد  کے  آہنی  پنجوں  میں  سونپنے  کے  بجائے  آگ  کے  شعلوں  کے  سپرد  کر  دینے  کا  ارادہ  کر  لیا۔  یکایک  ایک  کارخانے  میں  آگ  کے  ساتھ  مزدوروں  کا  ایک  فلک  شگاف  قہقہہ  بلند  ہوا  جو  کسی  طرح  دردانگیز  آہوں  سے  کم  نہ  تھا۔  پھر  کیا  تھا،  ایک  کارخانے  سے  دوسرے  اور  دوسرے  سے  تیسرے  میں  آگ  لگ  گئی  اور  ہزاروں  نہیں  بلکہ  لاکھوں  مزدور  اندر  ہی  اندر  جل  کر  مر  گئے۔  کہا  جاتا  ہے  کہ  اب  جو  کارخانے  یہاں  کام  کر  رہے  ہیں  انہیں  کی  راکھ  کے  ڈھیر  پر  بنائے  گئے  ہیں۔  میں  اس  قصہ  کو  یہاں  آنے  سے  پہلے  ہی  سن  چکا  تھا  لیکن  اس  کی  تفصیل  مجھے  ایک  بوڑھے  مزدور  بدلو  سے  معلوم  ہوئی،  جو  اس  کارخانے  میں  پچیس  برس  سے  کام  کر  رہا  تھا  اور  اب  بوڑھی  لچھمی  کے  ساتھ  رہتا  تھا۔  اس  نے  مجھے  بتایا  کہ  لچھمی  اس  روز  دن  بھر  کارخانے  کے  مالک  ہی  کے  گھر  رہی  اور  وہ  خود  بیمار  تھا،  ورنہ  آج  اس  کی  زندگی  بھی  خاک  کا  ایک  ڈھیر  ہوتی۔  ’’لیکن  کیا  ان  مزدوروں  میں  سے  ایک  بھی  زندہ  نہ  بچا  جو  کارخانے  کے  اندر  بند  تھے؟‘‘  میں  نے  پوچھا۔  اس  نے  جواب  دیا  کہ  ’’صرف  چالیس  پچاس  مزدور  ایسے  تھے  جو  شعلوں  کی  تاب  نہ  لاکر  باہر  نکل  آئے  تھے۔  ان  میں  سے  کچھ  تو  بندوقوں  کی  گولیوں  کی  نذر  ہو  گئے  اور  کچھ  بھاگ  گئے۔‘‘  اس  کے  بعد  مجھے  لچھمی  کو  دیکھنے  کا  کئی  مرتبہ  اتفاق  ہوا۔  مجھے  اس  کے  بڑھاپے  کی  آڑ  میں  سے  اس  کا  شباب  جھلکتا  ہوا  دکھائی  دیتا  تھا۔  ہاں  تو  میں  یہ  کہہ  رہا  تھا  کہ  کارخانوں  کی  لمبی  اور  بھدی  چمنیوں  سے  دھواں  مزدوروں  کی  آہوں  کی  طرح  باہر  آ  رہا  تھا  اور  چاروں  طرف  جلی  ہوئی  راکھ  کی  بو  پھیلی  ہوئی  تھی۔  یہ  ایک  صبح  کا  ذکر  ہے۔  جاڑا  کڑاکے  کا  پڑ  رہا  تھا  اور  کہر  نے  سورج  کی  تیز  روشنی  کو  دھندلا  کر  دیا  تھا۔  میں  کارخانے  جانے  کے  لیے  گھر  سے  باہر  نکلا۔  مزدور  بھی  اپنی  تنگ  کوٹھریوں  سے  نکل  نکل  کر  کارخانوں  کی  طرف  جا  رہے  تھے۔  سردی  ان  کے  ان  میلے  کچیلے  کپڑوں  کی  پرواہ  کیے  بغیر  اندر  گھس  رہی  تھی،  جو  پرانے  ہو  جانے  کی  وجہ  سے  نہ  محض  مسک  گئے  تھے  بلکہ  جہاں  جہاں  کسی  دوسرے  کپڑے  کے  پیوند  لگے  تھے  وہاں  سے  پھٹ  بھی  گئے  تھے۔  ان  کی  سردی  سے  ٹھٹھری  ہوئی  انگلیاں  جو  کارخانوں  کے  اندر  کام  کرتے  کرتے  سخت  پڑ  گئی  تھیں،  ان  بغلوں  کے  اندر  گھسی  جا  رہی  تھیں  جن  سے  گرمیوں  کے  زمانے  میں  نہ  معلوم  کتنا  پسینہ  بہہ  گیا  تھا۔  میں  ابھی  اپنے  مکان  سے  نکل  کر  دس  پندرہ  ہی  قدم  چلا  تھا  کہ  کسی  نے  مجھے  پیچھے  سے  آوازدی۔  میں  نے  مڑکر  دیکھا  تو  بدلو  نظر  آیا۔  وہ  تیزی  سے  میری  طرف  آ  رہا  تھا۔  اس  کے  چہرے  سے  پریشانی  کے  آثار  نمایاں  تھے۔  میں  نے  پوچھا،  ’’کیا  ہے  بدلو؟‘‘  ’’بابوجی!‘‘  اس  نے  میرے  قریب  آکر  کہا،’’ایک  دو  آنہ  کی  ضرورت  ہے،  دو  تین  دن  میں  دے  دوں  گا۔‘‘  یہ  سن  کر  میرے  ہاتھ  جو  خالی  جیبوں  میں  پڑے  ہوئے  تھے،  اندر  ہی  اندر  جنبش  کرنے  لگے۔  دو  آنے  میرے  پاس  کہاں  سے  آئے۔  میری  تنخواہ  کے  پندرہ  روپے  مشکل  سے  بیس  بائیس  دن  کے  لیے  کافی  ہوتے  تھے،  پھر  ادھار  کی  نوبت  آجاتی  تھی۔  کالج  میں  تو  میں  چالیس  پچاس  روپیہ  ماہوار  اکیلا  صرف  کرتا  تھا  اور  اب  پندرہ  روپے  میں  دو  بچے  اور  ایک  بیوی  بھی  شریک  تھی۔  میں  نے  پوچھا،  ’’اس  وقت  کیا  ایسی  ضرورت  پڑ  گئی؟‘‘  اس  پر  اس  نے  ایک  ٹھنڈا  سانس  بھرا  اور  کہنے  لگا،  ’’لچھمی  کو  تین  دن  سے  بخار  آ  رہا  ہے۔  آج  اس  کی  حالت  زیادہ  خراب  ہو  گئی  ہے۔  اب  تو  منہ  سے  بول  بھی  نہیں  پھوٹتا۔  اس  لیے  اسپتال  لے  جانا  چاہتا  ہوں۔‘‘  ’’بھائی  اس  وقت  تو  ایک  پیسہ  بھی  نہیں  ہے۔‘‘  یہ  سن  کر  بدلو  کے  چہرے  پر  مایوسی  چھا  گئی  اور  وہ  کچھ  کہے  بغیر  جانے  لگا۔  لیکن  میں  نے  یہ  کہہ  کر  اسے  روک  لیا  کہ  ’’میرے  ساتھ  کارخانہ  چلو،  وہاں  کسی  سے  پیسے  دلوا  دوں  گا۔‘‘  بدلو  میرے  ساتھ  ہو  لیا  اور  ہم  دونوں  کارخانے  کی  طرف  چل  دیے۔  ہمارے  برابر  سے  رنگین  موٹریں  تیزی  کے  ساتھ  گزر  رہی  تھیں،  جن  میں  سے  پٹرول  کی  باس  اور  سگارکی  خوشبو  اڑ  رہی  تھی۔  یہ  دنیا  کا  انوکھا  دستور  ہے،  جنہیں  خدا  نے  ہاتھ  پاؤں  دیے  ہیں،  وہ  مشینوں  پر  دوڑتے  پھرتے  ہیں  اور  جنہیں  سواری  کی  ضرورت  ہے  انہیں  ایک  ٹوٹا  ہوا  یکہ  بھی  نصیب  نہیں۔  کارخانے  پہنچ  کر  میں  نے  ایک  کلرک  سے  دو  آنے  لے  کر  بدلو  کو  دے  دیے۔  وہ  خوش  خوش  گھر  چلا  گیا  لیکن  تھوڑی  دیر  بعد  واپس  آیا۔  وہ  لچھمی  کی  موت  کی  خبر  سنانے  آیا  تھا۔  دو  آنے  پیسے  اس  کی  مٹھی  میں  دبے  ہوئے  تھے۔  اس  نے  کہا،  ’’بابو  جی  دو  تین  روپیہ  کسی  سے  دلوا  دیجیے  تو  لچھمی  کا  کریہ  کرم  ہو  جائے۔‘‘  ’’کیا  وہ  مر  گئی!‘‘میں  نے  چونک  کر  پوچھا۔  بدلو  نے  کوئی  جواب  نہیں  دیا  اور  ڈبڈبائی  ہوئی  آنکھوں  سے  میری  طرف  دیکھنے  لگا۔  اس  وقت  اس  کی  حالت  بہت  زیادہ  قابل  رحم  تھی۔  میں  نے  اسے  دو  روپے  کے  علاوہ  ایک  دن  کی  چھٹی  بھی  دلوا  دی۔  وہ  آہستہ  آہستہ  دفتر  سے  باہر  نکل  گیا  اور  میں  بیٹھ  کر  کام  کرنے  لگا۔  شام  کو  جب  میں  کارخانے  سے  باہر  نکلا  تو  سب  سے  پہلی  چیز  جس  پر  میری  نظر  پڑی  وہ  لچھمی  کی  ارتھی  تھی،  جس  کے  ساتھ  دس  پندرہ  مزدوروں  کے  سوا  اور  کوئی  نہ  تھا۔  کارخانوں  کی  مشینوں  کی  مہیب  آوازیں،  موٹروں  کے  ہارن  اور  سائیکلوں  کی  گھنٹیاں  بدنصیب  لچھمی  کو  آخری  مرتبہ  رخصت  کرتی  ہوئی  معلوم  ہو  رہی  تھیں۔ ', ' ', '  اقبال  کی  غزل  میں  حافظ  کی  سرشاری،  غالب  کی  بلندی  فکر  اور  رومی  کے  دل  کی  بےتابی  ہے  اور  اس  کے  سوا  کچھ  اوربھی  جو  صرف  اقبال  کی  اپنی  دین  ہے۔  اس  کچھ  اور  کے  لئے  الفاظ  تلاش  نہیں  کئے  جا  سکتے۔  اس  کا  احاطہ  نہ  تو  شاعر  مشرق  کی  روح  کا  سوز  و  گداز  کہہ  کر  کیا  جا  سکتا  ہے  نہ  فکرکی  مرعوب  کن  عظمت  کہہ  کر۔  یہ  ایک  الہامی  کیفیت  ہے  جس  کو  بیا  ن  کرنے  کے  لئے  اقبال  ہی  کا  مصرع  پڑھا  جا  سکتا  ہے۔  ’’خدا  مجھے  نفس  جبرئیل  دے  تو  کہوں۔۔۔‘‘  مدرسوں  اور  کالجوں  میں  اور  عام  تنقیدی  مضامین  میں  غزل  کی  جو  تعریف  کی  جاتی  ہے  اس  پر  اقبال  کے  یہ  اشعار  پورے  نہیں  اترتے،  خودی  کو  کر  بلند  اتنا  کہ  ہر  تقدیر  سے  پہلے  خدا  بندے  سے  خود  پوچھے  بتا  تیری  رضا  کیا  ہے  اگر  نہ  سہل  ہوں  تجھ  پر  زمیں  کے  ہنگامے  بڑی  ہے  مستی  اندیشہ  ہائے  افلا  کی  اے  طائر  لاہوتی  اس  رزق  سے  موت  اچھی  جس  رزق  سے  آتی  ہو  پرواز  میں  کوتاہی  ان  اشعار  میں  ایک  طائر  لاہوتی  کے  لفظ  کے  سوا  کوئی  تشبیہ،  کوئی  استعارہ  نہیں  ہے۔  شعر  کو  گوارہ  بنانے  کے  لئے  عاشقانہ  انداز  بیان  بھی  نہیں  اختیار  کیا  گیا  ہے  جو  غزل  کا  ایک  مستند  حربہ  ہے۔  لہجے  میں  بھی  کوئی  نرمی،  کوئی  زیرلب  کیفیت  نہیں  ہے،  کوئی  سوز  و  گداز  نہیں  ہے۔  بلند  آہنگی  ہے،  براہ  راست  گفتگو  ہے۔  بس  نئی  فکر  ہے  اور  نیا  آہنگ  ہے  جس  کی  مثال  اردو  اور  فارسی  شاعری  کی  ایک  ہزار  برس  کی  تاریخ  میں  نہیں  ملتی۔  یہی  اقبال  کی  غزل  کا  اعجاز  ہے۔  یہ  تصورات  کی  شاعری  ہے،  ایسے  تصورات  جن  کی  گرمی  لفظوں  کو  پگھلاتی  ہے  اوریہ  الفاظ  قاری  کے  دل  ودماغ  پر  ایک  عظیم  فکری  آبشاربن  کر  گرتے  ہیں  اور  دلچسپ  بات  یہ  ہے  کہ  تینوں  شعر  مقبول  ہیں  اور  ضرب  المثل  کا  درجہ  اختیار  کر  چکے  ہیں۔  وہ  لوگ  بھی  جنہیں  معمولی  اردو  آتی  ہے،  ان  اشعار  کا  استعمال  بے  تکلفی  سے  کرتے  ہیں۔  اس  کا  مطلب  ہے  کہ  اپنی  دقت  پسندی  کے  باوجود  ان  لوگوں  پر  بھی  ان  الفاظ  نے  اپنے  معنی  بے  نقاب  کر  دیے  ہیں  جن  کی  مادری  زبان  اردو  نہیں  ہے۔  اس  قسم  کی  غزل  پر  اقبال  کا  یہ  شعر  صادق  آتا  ہے،  مری  مشاطگی  کی  کیا  ضرورت  حسن  معنی  کو  کہ  فطرت  خود  بخود  کرتی  ہے  لالے  کی  حنا  بندی  اقبال  کی  دوسرے  قسم  کی  غزل  وہ  ہے  جس  میں  تشبیہ،  استعارہ،  تلمیح  وغیرہ  سے  حسن  معنی  کی  مزید  آرائش  کی  گئی  ہے  جیسے،  مری  اسیری  پہ  شاخ  گل  نے  یہ  کہہ  کے  صیاد  کو  رلایا  کہ  ایسے  پرسوز  نظم  خواں  کا  گراں  نہ  تھا  تجھ  پہ  آشیانہ  قافلہ  حجاز  میں  ایک  حسین  بھی  نہیں  گرچہ  ہے  تابدار  ابھی  گیسوئے  دجلہ  وفرات  مجھے  آہ  وفغان  نیم  شب  کا  پھر  پیام  آیا  تھم  اے  رہرو  کہ  شاید  پھر  کوئی  مشکل  مقام  آیا  چل  اے  میری  غریبی  کا  تماشہ  دیکھنے  والے  وہ  محفل  اٹھ  گئی  جس  دم  تو  مجھ  تک  دور  جام  آیا  یہ  مصرع  لکھ  دیا  کس  شوخ  نے  محراب  مسجد  پر  یہ  ناداں  گر  گئے  سجدوں  میں  جب  وقت  قیام  آیا  دیا  اقبال  نے  ہندی  مسلمانوں  کو  سوز  اپنا  یہ  اک  مرد  تن  آساں  تھا  تن  آسانوں  کے  کام  آیا  اقبال  کی  بعض  غزلوں  میں  ایک  ہی  مرکزی  خیال  مختلف  اشعار  کے  پیکر  میں  ظاہر  ہوتا  ہے،  مثلاً  اپنی  ’’بال  جبریل‘‘  کی  ایک  غزل  میں  انہوں  نے  اپنے  فلسفہ  خودی  کو  اس  طرح  پیش  کیا  ہے  جس  سے  مرد  کامل  کے  خط  و  خال  ابھرتے  ہیں۔  ان  اشعار  میں  انداز  بیان  براہ  راست  ہے  اور  معنوی  حسن  کے  علاوہ  کسی  اور  آرائش  سے  کام  نہیں  لیا  گیا  ہے۔  لیکن  ان  اشعار  سے  پہلے  اقبال  نے  قصیدے  کی  تشبیب  کی  طرح  چار  اشعار  میں  خودی  کی  بے  داری  کے  لئے  پھولوں  کا  استعارہ  استعمال  کیا  ہے۔  جس  طرح  فطرت  پھولوں  کی  شکل  میں  بیدار  ہوتی  ہے،  اسی  طرح  انسان  کے  اندر  خودی  بیدار  ہو  سکتی  ہے۔  اس  معنوی  اور  فنی  کیفیت  کا  لطف  لینے  کے  لئے  پوری  غزل  کا  پڑھنا  ضروری  معلوم  ہوتا  ہے،  پھر  چراغ  لالہ  سے  روشن  ہوئے  کوہ  و  دمن  مجھ  کو  پھر  نغموں  پہ  اکسانے  لگا  مرغ  چمن  پھول  ہیں  صحرا  میں  یا  پریاں  قطار  اندر  قطار  اودے  اودے  نیلے  نیلے  پیلے  پیلے  پیرہن  برگ  گل  پر  رکھ  گئی  شبنم  کا  موتی  باد  صبح  اور  چمکاتی  ہے  اس  موتی  کو  سورج  کی  کرن  حسن  بے  پروا  کو  اپنی  بے  نقابی  کے  لئے  ہوں  اگر  شہروں  سے  بن  پیارے  تو  شہر  اچھے  کہ  بن؟  اپنے  من  میں  ڈوب  کر  پاجا  سراغ  زندگی  تو  اگر  میرا  نہیں  بنتا  نہ  بن  اپنا  توبن  من  کی  دولت  ہاتھ  آتی  ہے  تو  پھر  جاتی  نہیں  تن  کی  دولت  چھاؤں  ہے  آتا  ہے  دھن  جاتا  ہے  دھن  من  کی  دنیا  میں  نہ  پایا  میں  نے  افرنگی  کا  راج  من  کی  دنیا  میں  نہ  دیکھے  میں  نے  شیخ  و  برہمن  پانی  پانی  کر  گئی  مجھ  کو  قلندر  کی  یہ  بات  تو  جھکا  جب  غیر  کے  آگے  نہ  من  تیرا  نہ  تن  اقبال  کی  غزل  کی  ایک  قسم  وہ  ہے  جسے  دعائیہ  غزل  کہنا  چاہئے۔  اس  میں  شاعر  خدا  سے  ہم  کلام  ہوتا  ہے۔  اقبال  کے  ایک  شعر  سے  شاعر  کے  انداز  تخاطب  کا  اندازہ  ہوتا  ہے۔  چپ  رہ  نہ  سکا  حضرت  یزداں  میں  بھی  اقبال  کرتا  کوئی  اس  بندہ  گستاخ  کا  منہ  بند  یہ  گستاخی  تہذیب  بندگی  کی  کمی  کا  نتیجہ  نہیں  ہے  بلکہ  خودی  کی  بے  داری  سے  پیدا  ہوتی  ہے۔  خودی  انسان  کی  تخلیقی  قوتوں  کی  بے  داری  ہے  جوخدا  کی  ناتمام  دنیا  کو  تکمیل  کی  منزل  کی  طرف  لے  جاتی  ہیں۔  اس  لئے  اقبال  کی  گستاخی  میں  ایک  شان  دلآویزی  ہے۔  جب  وہ  خدا  سے  یہ  کہتا  ہے،  اگر  کج  رو  ہیں  انجم  آسماں  تیرا  ہے  یا  میرا  مجھے  فکر  جہاں  کیوں  ہو  جہاں  تیرا  ہے  یا  میرا  اسی  کوکب  کی  تابانی  سے  ہے  تیرا  جہاں  روشن  زوال  آدم  خاکی  زیاں  تیرا  ہے  یا  میرا  تو  اقبال  کو  انسان  کی  عظمت  کا  پورا  احساس  ہے۔  یہ  دعائیہ  غزلیں  اردو  شاعری  میں  ایک  عظیم  الشان  اضافہ  ہیں۔  فارسی  میں  اور  خصوصیت  کے  ساتھ  ’زبور  عجم‘‘  میں  اس  طرح  کی  غزلوں  کی  تعداد  زیادہ  ہے،  لیکن  ’’بال  جبریل‘‘  میں  بھی  اس  انداز  کی  کچھ  شاندار  غزلیں  ہیں۔  یہاں  ایک  ایسی  غزل  کے  چند  اشعار  پیش  کرنا  مناسب  ہوگا،  گیسوئے  تاب  دار  کو  اور  بھی  تاب  دار  کر  ہوش  و  خرد  شکار  کر  قلب  و  نظر  شکار  کر  حسن  بھی  ہے  حجاب  میں  عشق  بھی  ہے  حجاب  میں  یاتو  خود  آشکار  ہو  یا  مجھے  آشکار  کر  تو  ہے  محیط  بیکراں  میں  ہوں  ذرا  سی  آبجو  یا  مجھے  ہم  کنار  کر،  یا  مجھے  بےکنار  کر  باغ  بہشت  سے  مجھے  حکم  سفر  دیا  تھا  کیوں  کارجہاں  دراز  ہے  اب  میرا  انتظار  کر  روز  حساب  جب  مرا  پیش  ہو  دفتر  عمل  آپ  بھی  شرمسار  ہو،  مجھ  کو  بھی  شرمسار  کر  ان  غزلوں  میں  اور  ’’بانگ  درا‘‘  کی  غزلوں  میں  زمین  آسمان  کا  فرق  ہے۔  ’’بانگ  درا‘‘  کی  غزلوں  کا  لہجہ  زیادہ  سے  زیادہ  شاعرانہ  ہے۔  لیکن  ’’بال  جبریل‘‘  کی  غزلوں  کا  لہجہ  پیغمبرانہ  ہے۔  دونوں  کتابوں  کی  اشاعت  میں  تقریباً  دس  سال  کا  فرق  ہے۔  ان  دس  سالوں  میں  اقبال  نے  اپنی  غزل  گوئی  کی  تربیت  دراصل  فارسی  غزل  گوئی  کے  ذریعے  سے  کی  ہے۔  ان  کا  شاعرانہ  ارتقا  ’’زبورعجم‘‘  میں  تلاش  کیا  جا  سکتا  ہے  جس  کی  اشاعت  جون  ۱۹۲۷  میں  ہوئی  تھی۔  غزلوں  کا  یہ  آہنگ  جو  ’’بانگ  درا‘‘  میں  تقریبا  ًناپید  ہے،  سب  سے  پہلے  ’’زبورعجم‘‘  کی  غزلوں  میں  نمایاں  ہوتا  ہے۔  اقبال  نے  اپنی  غزل  سے  عہدنو  کی  تنقید  کا  بھی  کام  لیا  ہے  اور  نہایت  بےتکلفی  سے  فرنگی،  فرنگ  اور  یورپ  کے  الفاظ  غزل  کے  سانچے  میں  ڈھال  دیے  ہیں۔  جس  طرح  قدیم  غزل  میں  زاہد  اور  ملا  اور  محتسب  کا  نام  لیا  جاتا  تھا،  اقبال  کی  غزل  میں  فرنگ  اور  فرنگی  کا  نام  آتا  ہے۔  چند  مثالیں،  گرچہ  ہے  دلکشا  بہت  حسن  فرنگ  کی  بہار  طائرک  بلند  بال  دانہ  و  دام  سے  گزر  خیرہ  نہ  کر  سکا  مجھے  جلوہ  دانش  فرنگ  سرمہ  ہے  میری  آنکھ  کا  خاک  مدینہ  ونجف  پیر  میخانہ  یہ  کہتا  ہے  کہ  ایوان  فرنگ  سست  بنیاد  بھی  ہے  آئینہ  دیوار  بھی  ہے  میخانہ  یورپ  کے  دستور  نرالے  ہیں  لاتے  ہیں  سرور  اول  دیتے  ہیں  شراب  آخر  خبر  ملی  ہے  خدایان  بحر  وبر  سے  مجھے  فرنگ  رہگزر  سیل  بے  پناہ  میں  ہے  اقبال  نے  علی  گڑھ  کے  پروفیسر  ضیا  احمد  بدایونی  کے  نام  ایک  خط  میں  مومن  کی  شاعری  پر  جو  تنقید  کی  ہے  اس  سے  اقبال  کی  غزل  کا  نیا  مزاج  سمجھنے  میں  آسانی  ہوتی  ہے۔  فرماتے  ہیں،  ’’مجھے  افسوس  ہے  کہ  ان  کی  شاعری  سے  مجھے  بہت  مایوسی  ہوئی۔  شاذونادر  ہی  وہ  تغزل  کے  کسی  حقیقی  جذبے  تک  پہنچ  سکے  ہیں۔  ان  کے  خیالات  طفلانہ  ہیں  اور  وہ  اپنے  جذبات  کے  سوقیانہ  پن  کو  چھپانے  میں  ناکام  نظر  آتے  ہیں۔  ان  کے  کلام  میں  وضاحت  کی  کمی  سے  نفسیاتی  طور  سے  اس  افسوسناک  امر  کی  شہادت  ملتی  ہے  کہ  ہندوستانی  مسلمان  کا  جذبہ  حکمرانی  انحطاط  پذیر  ہو  چکا  تھا۔۔۔  بیان  کی  وضاحت  حکمراں  قوم  کا  خاصہ  اور  لازمہ  ہوتا  ہے۔۔۔  اس  مریض  ذہنیت  کی  دیگر  علامات  یا  نتائج  میں  قنوطیت  اور  تصوف  بھی  شامل  ہے  جو  ابہام  سے  لطف  اندوز  ہوتے  ہیں  اور  عدم  وضاحت  سے  گمراہ  ہوکر  اسے  معنویت  کا  درجہ  دیتے  ہیں۔‘‘  اقبال  کی  غزل  میں  نہ  قنوطیت  ہے،  نہ  ابہام،  نہ  عدم  وضاحت۔  یہ  بلند  آہنگ  اور  بے  باک  غزل  ہے۔  اس  میں  مائیکل  انجلو  کے  فن  کی  طاقت  ہے۔  (’’گفتگو‘‘  بمبئی۔  ۱۹۷۷) ', ' ', ' ', '  متحد  ہو  کے  اٹھے  ظلم  کے  قدموں  سے  عوام  سارے  گم  گشتہ  عزیزان  جہاں  مل  ہی  گئے  لاکھ  گلشن  میں  بچھائے  تھے  خزاں  نے  کانٹے  قدم  باد  بہار  آئے  تو  گل  کھل  ہی  گئے ', '  یہ  حکومت  کے  پجاری  ہیں  یہ  دولت  کے  غلام  جو  جہنم  کی  مصیبت  سے  ڈراتے  ہیں  مجھے  خود  تو  دنیا  میں  بنا  لیتے  ہیں  جنت  اپنی  خواب  کھوئی  ہوئی  جنت  کے  دکھاتے  ہیں  مجھے ', ' ', '  تم  نہیں  آئے  تھے  جب  تب  بھی  تو  موجود  تھے  تم  آنکھ  میں  نور  کی  اور  دل  میں  لہو  کی  صورت  درد  کی  لو  کی  طرح  پیار  کی  خوشبو  کی  طرح  بے  وفا  وعدوں  کی  دل  داری  کا  انداز  لیے  تم  نہیں  آئے  تھے  جب  تب  بھی  تو  تم  آئے  تھے  رات  کے  سینے  میں  مہتاب  کے  خنجر  کی  طرح  صبح  کے  ہاتھ  میں  خورشید  کے  ساغر  کی  طرح  شاخ  خوں  رنگ  تمنا  میں  گل  تر  کی  طرح  تم  نہیں  آؤ  گے  جب  تب  بھی  تو  تم  آؤ  گے  یاد  کی  طرح  دھڑکتے  ہوئے  دل  کی  صورت  غم  کے  پیمانۂ  سر  شار  کو  چھلکاتے  ہوئے  برگ  ہائے  لب  و  رخسار  کو  مہکاتے  ہوئے  دل  کے  بجھتے  ہوئے  انگارے  کو  دہکاتے  ہوئے  زلف  در  زلف  بکھر  جائے  گا  پھر  رات  کا  رنگ  شب  تنہائی  میں  بھی  لطف  ملاقات  کا  رنگ  روز  لائے  گی  صبا  کوئے  صباحت  سے  پیام  روز  گائے  گی  سحر  تہنیت  جشن  فراق  آؤ  آنے  کی  کریں  باتیں  کہ  تم  آئے  ہو  اب  تم  آئے  ہو  تو  میں  کون  سی  شے  نذر  کرو  کہ  مرے  پاس  بجز  مہر  و  وفا  کچھ  بھی  نہیں  ایک  خوں  گشتہ  تمنا  کے  سوا  کچھ  بھی  نہیں ', '  میری  دنیا  میں  محبت  نہیں  کہتے  ہیں  اسے  یوں  تو  ہر  سنگ  کے  سینے  میں  شرر  ملتا  ہے  سیکڑوں  اشک  جب  آنکھوں  سے  برس  جاتے  ہیں  تب  کہیں  ایک  محبت  کا  گہر  ملتا  ہے ', '  میں  تو  بھولا  نہیں  تم  بھول  گئی  ہو  مجھ  کو  خیر  گر  تم  بھی  نہیں  ہو  مرے  غم  خواروں  میں  تم  نہ  آؤگی  تو  کیا  اب  نہیں  آئے  گی  بہار  پھول  کیا  اب  نہ  کھلیں  گے  مرے  گلزاروں  میں ', '  اٹھو  ہند  کے  باغبانو  اٹھو  اٹھو  انقلابی  جوانو  اٹھو  کسانوں  اٹھو  کامگارو  اٹھو  نئی  زندگی  کے  شرارو  اٹھو  اٹھو  کھیلتے  اپنی  زنجیر  سے  اٹھو  خاک  بنگال  و  کشمیر  سے  اٹھو  وادی  و  دشت  و  کہسار  سے  اٹھو  سندھ  و  پنجاب  و  ملبار  سے  اٹھو  مالوے  اور  میوات  سے  مہاراشٹر  اور  گجرات  سے  اودھ  کے  چمن  سے  چہکتے  اٹھو  گلوں  کی  طرح  سے  مہکتے  اٹھو  اٹھو  کھل  گیا  پرچم  انقلاب  نکلتا  ہے  جس  طرح  سے  آفتاب  اٹھو  جیسے  دریا  میں  اٹھتی  ہے  موج  اٹھو  جیسے  آندھی  کی  بڑھتی  ہے  فوج  اٹھو  برق  کی  طرح  ہنستے  ہوئے  کڑکتے  گرجتے  برستے  ہوئے  غلامی  کی  زنجیر  کو  توڑ  دو  زمانے  کی  رفتار  کو  موڑ  دو ', '  جذبۂ  شوق  کی  تکمیل  نہیں  ہو  سکتی  زندگی  موت  ہے  احساس  مسرت  کے  بغیر  فقط  اعصاب  کی  تسکین  ہے  توہین  حیات  صرف  حیوان  ہے  انسان  محبت  کے  بغیر ', '  ہماری  پیاری  زبان  اردو  ہماری  نغموں  کی  جان  اردو  حسین  دل  کش  جوان  اردو  زبان  وہ  دھل  کے  جس  کو  گنگا  کے  جل  سے  پاکیزگی  ملی  ہے  اودھ  کی  ٹھنڈی  ہوا  کے  جھونکے  سے  جس  کے  دل  کی  کلی  کھلی  ہے  جو  شعر  و  نغمہ  کے  خلد  زاروں  میں  آج  کوئل  سی  کوکتی  ہے  اسی  زباں  میں  ہمارے  بچپن  نے  ماؤں  سے  لوریاں  سنی  ہیں  جوان  ہو  کر  اسی  زباں  میں  کہانیاں  عشق  نے  کہی  ہیں  اسی  زباں  کو  چمکتے  ہیروں  سے  علم  کی  جھولیاں  بھری  ہیں  اسی  زباں  سے  وطن  کے  ہونٹوں  نے  نعرۂ  انقلاب  پایا  اسی  سے  انگریز  حکمرانوں  نے  خود  سری  کا  جواب  پایا  اسی  سے  میری  جواں  تمنا  نے  شاعری  کا  رباب  پایا  یہ  اپنے  نغمات  پر  اثر  سے  دلوں  کو  بیدار  کر  چکی  ہے  یہ  اپنے  نعروں  کی  فوج  سے  دشمنوں  پہ  یلغار  کر  چکی  ہے  ستم  گروں  کی  ستم  گری  پر  ہزارہا  وار  کر  چکی  ہے  کوئی  بتاؤ  وہ  کون  سا  موڑ  ہے  جہاں  ہم  جھجک  گئے  ہیں  وہ  کون  سی  رزم  گاہ  ہے  جس  میں  اہل  اردو  دبک  گئے  ہیں  وہ  ہم  نہیں  ہیں  جو  بڑھ  کے  میداں  میں  آئے  ہوں  اور  ٹھٹھک  گئے  ہیں  یہ  وہ  زباں  ہے  کہ  جس  نے  زنداں  کی  تیرگی  میں  دئیے  جلائے  یہ  وہ  زباں  ہے  کہ  جس  کے  شعلوں  سے  جل  گئے  پھانسیوں  کے  سائے  فراز  دار  و  رسن  سے  بھی  ہم  نے  سرفروشی  کے  گیت  گائے  کہا  ہے  کس  نے  ہم  اپنے  پیارے  وطن  میں  بھی  بے  وطن  رہیں  گے  زبان  چھن  جائے  گی  ہمارے  دہن  سے  ہم  بے  سخن  رہیں  گے  ہم  آج  بھی  کل  کی  طرح  دل  کے  ستار  پر  نغمہ  زن  رہیں  گے  یہ  کیسی  باد  بہار  ہے  جس  میں  شاخ  اردو  نہ  پھل  سکے  گی  وہ  کیسا  روئے  نگار  ہوگا  نہ  زلف  جس  پر  مچل  سکے  گی  ہمیں  وہ  آزادی  چاہیئے  جس  میں  دل  کی  مینا  ابل  سکے  گی  ہمیں  یہ  حق  ہے  ہم  اپنی  خاک  وطن  میں  اپنا  چمن  سجائیں  ہماری  ہے  شاخ  گل  تو  پھر  کیوں  نہ  اس  پہ  ہم  آشیاں  بنائیں  ہم  اپنے  انداز  اور  اپنی  زباں  میں  اپنے  گیت  گائیں  کہاں  ہو  متوالو  آؤ  بزم  وطن  میں  ہے  امتحاں  ہمارا  زبان  کی  زندگی  سے  وابستہ  آج  سود  و  زیاں  ہمارا  ہماری  اردو  رہے  گی  باقی  اگر  ہے  ہندوستاں  ہمارا  چلے  ہیں  گنگ  و  جمن  کی  وادی  میں  ہم  ہوائے  بہار  بن  کر  ہمالیہ  سے  اتر  رہے  ہیں  ترانۂ  آبشار  بن  کر  رواں  ہیں  ہندوستاں  کی  رگ  رگ  میں  خون  کی  سرخ  دھار  بن  کر  ہماری  پیاری  زبان  اردو  ہماری  نغموں  کی  جان  اردو  حسین،  دل  کش  جوان  اردو ', '  گفتگو  بند  نہ  ہو  بات  سے  بات  چلے  صبح  تک  شام  ملاقات  چلے  ہم  پہ  ہنستی  ہوئی  یہ  تاروں  بھری  رات  چلے  ہوں  جو  الفاظ  کے  ہاتھوں  میں  ہیں  سنگ  دشنام  طنز  چھلکائے  تو  چھلکایا  کرے  زہر  کے  جام  تیکھی  نظریں  ہوں  ترش  ابروئے  خم  دار  رہیں  بن  پڑے  جیسے  بھی  دل  سینوں  میں  بیدار  رہیں  بے  بسی  حرف  کو  زنجیر  بہ  پا  کر  نہ  سکے  کوئی  قاتل  ہو  مگر  قتل  نوا  کر  نہ  سکے  صبح  تک  ڈھل  کے  کوئی  حرف  وفا  آئے  گا  عشق  آئے  گا  بصد  لغزش  پا  آئے  گا  نظریں  جھک  جائیں  گی  دل  دھڑکیں  گے  لب  کانپیں  گے  خامشی  بوسۂ  لب  بن  کے  مہک  جائے  گی  صرف  غنچوں  کے  چٹکنے  کی  صدا  آئے  گی  اور  پھر  حرف  و  نوا  کی  نہ  ضرورت  ہوگی  چشم  و  ابرو  کے  اشاروں  میں  محبت  ہوگی  نفرت  اٹھ  جائے  گی  مہمان  مروت  ہوگی  ہاتھ  میں  ہاتھ  لیے  سارا  جہاں  ساتھ  لیے  تحفۂ  درد  لیے  پیار  کی  سوغات  لیے  ریگزاروں  سے  عداوت  کے  گزر  جائیں  گے  خوں  کے  دریاؤں  سے  ہم  پار  اتر  جائیں  گے  گفتگو  بند  نہ  ہو  بات  سے  بات  چلے  صبح  تک  شام  ملاقات  چلے  ہم  پہ  ہنستی  ہوئی  یہ  تاروں  بھری  رات  چلے ', '  ہمچو  سبزہ  بارہا  روئیدہ  ایم  (رومیؔ)  پھر  اک  دن  ایسا  آئے  گا  آنکھوں  کے  دئیے  بجھ  جائیں  گے  ہاتھوں  کے  کنول  کمھلائیں  گے  اور  برگ  زباں  سے  نطق  و  صدا  کی  ہر  تتلی  اڑ  جائے  گی  اک  کالے  سمندر  کی  تہ  میں  کلیوں  کی  طرح  سے  کھلتی  ہوئی  پھولوں  کی  طرح  سے  ہنستی  ہوئی  ساری  شکلیں  کھو  جائیں  گی  خوں  کی  گردش  دل  کی  دھڑکن  سب  راگنیاں  سو  جائیں  گی  اور  نیلی  فضا  کی  مخمل  پر  ہنستی  ہوئی  ہیرے  کی  یہ  کنی  یہ  میری  جنت  میری  زمیں  اس  کی  صبحیں  اس  کی  شامیں  بے  جانے  ہوئے  بے  سمجھے  ہوئے  اک  مشت  غبار  انساں  پر  شبنم  کی  طرح  رو  جائیں  گی  ہر  چیز  بھلا  دی  جائے  گی  یادوں  کے  حسیں  بت  خانے  سے  ہر  چیز  اٹھا  دی  جائے  گی  پھر  کوئی  نہیں  یہ  پوچھے  گا  سردارؔ  کہاں  ہے  محفل  میں  لیکن  میں  یہاں  پھر  آؤں  گا  بچوں  کے  دہن  سے  بولوں  گا  چڑیوں  کی  زباں  سے  گاؤں  گا  جب  بیج  ہنسیں  گے  دھرتی  میں  اور  کونپلیں  اپنی  انگلی  سے  مٹی  کی  تہوں  کو  چھیڑیں  گی  میں  پتی  پتی  کلی  کلی  اپنی  آنکھیں  پھر  کھولوں  گا  سر  سبز  ہتھیلی  پر  لے  کر  شبنم  کے  قطرے  تولوں  گا  میں  رنگ  حنا  آہنگ  غزل  انداز  سخن  بن  جاؤں  گا  رخسار  عروس  نو  کی  طرح  ہر  آنچل  سے  چھن  جاؤں  گا  جاڑوں  کی  ہوائیں  دامن  میں  جب  فصل  خزاں  کو  لائیں  گی  رہ  رو  کے  جواں  قدموں  کے  تلے  سوکھے  ہوئے  پتوں  سے  میرے  ہنسنے  کی  صدائیں  آئیں  گی  دھرتی  کی  سنہری  سب  ندیاں  آکاش  کی  نیلی  سب  جھیلیں  ہستی  سے  مری  بھر  جائیں  گی  اور  سارا  زمانہ  دیکھے  گا  ہر  قصہ  مرا  افسانہ  ہے  ہر  عاشق  ہے  سردارؔ  یہاں  ہر  معشوقہ  سلطانہؔ  ہے  میں  ایک  گریزاں  لمحہ  ہوں  ایام  کے  افسوں  خانے  میں  میں  ایک  تڑپتا  قطرہ  ہوں  مصروف  سفر  جو  رہتا  ہے  ماضی  کی  صراحی  کے  دل  سے  مستقبل  کے  پیمانے  میں  میں  سوتا  ہوں  اور  جاگتا  ہوں  اور  جاگ  کے  پھر  سو  جاتا  ہوں  صدیوں  کا  پرانا  کھیل  ہوں  میں  میں  مر  کے  امر  ہو  جاتا  ہوں ', '  اب  آ  گیا  ہے  جہاں  میں  تو  مسکراتا  جا  چمن  کے  پھول  دلوں  کے  کنول  کھلاتا  جا  عدم  حیات  سے  پہلے  عدم  حیات  کے  بعد  یہ  ایک  پل  ہے  اسے  جاوداں  بناتا  جا  بھٹک  رہی  ہے  اندھیرے  میں  زندگی  کی  برات  کوئی  چراغ  سر  رہ  گزر  جلاتا  جا  گزر  چمن  سے  مثال  نسیم  صبح  بہار  گلوں  کو  چھیڑ  کے  کانٹوں  کو  گدگداتا  جا  رہ  دراز  ہے  اور  دور  شوق  کی  منزل  گراں  ہے  مرحلۂ  عمر  گیت  گاتا  جا  بلا  سے  بزم  میں  گر  ذوق  نغمگی  کم  ہے  نوائے  تلخ  کو  کچھ  تلخ  تر  بناتا  جا  جو  ہو  سکے  تو  بدل  زندگی  کو  خود  ورنہ  نژاد  نو  کو  طریق  جنوں  سکھاتا  جا  دکھا  کے  جلوۂ  فردا  بنا  دے  دیوانہ  نئے  زمانے  کے  رخ  سے  نقاب  اٹھاتا  جا  بہت  دنوں  سے  دل  و  جاں  کی  محفلیں  ہیں  اداس  کوئی  ترانہ  کوئی  داستاں  سناتا  جا ', '  اک  صبح  ہے  جو  ہوئی  نہیں  ہے  اک  رات  ہے  جو  کٹی  نہیں  ہے  مقتولوں  کا  قحط  پڑ  نہ  جائے  قاتل  کی  کہیں  کمی  نہیں  ہے  ویرانوں  سے  آ  رہی  ہے  آواز  تخلیق  جنوں  رکی  نہیں  ہے  ہے  اور  ہی  کاروبار  مستی  جی  لینا  تو  زندگی  نہیں  ہے  ساقی  سے  جو  جام  لے  نہ  بڑھ  کر  وہ  تشنگی  تشنگی  نہیں  ہے  عاشق  کشی  و  فریب  کاری  یہ  شیوۂ  دلبری  نہیں  ہے  بھوکوں  کی  نگاہ  میں  ہے  بجلی  یہ  برق  ابھی  گری  نہیں  ہے  دل  میں  جو  جلائی  تھی  کسی  نے  وہ  شمع  طرب  بجھی  نہیں  ہے  اک  دھوپ  سی  ہے  جو  زیر  مژگاں  وہ  آنکھ  ابھی  اٹھی  نہیں  ہے  ہیں  کام  بہت  ابھی  کہ  دنیا  شائستۂ  آدمی  نہیں  ہے  ہر  رنگ  کے  آ  چکے  ہیں  فرعون  لیکن  یہ  جبیں  جھکی  نہیں  ہے ', '  مستیٔ  رندانہ  ہم  سیرابیٔ  مے  خانہ  ہم  گردش  تقدیر  سے  ہیں  گردش  پیمانہ  ہم  خون  دل  سے  چشم  تر  تک  چشم  تر  سے  تا  بہ  خاک  کر  گئے  آخر  گل  و  گلزار  ہر  ویرانہ  ہم  کیا  بلا  جبر  اسیری  ہے  کہ  آزادی  میں  بھی  دوش  پر  اپنے  لیے  پھرتے  ہیں  زنداں  خانہ  ہم  راہ  میں  فوجوں  کے  پہرے  سر  پہ  تلواروں  کی  چھاؤں  آئے  ہیں  زنداں  میں  بھی  با  شوکت  شاہانہ  ہم  مٹتے  مٹتے  دے  گئے  ہم  زندگی  کو  رنگ  و  نور  رفتہ  رفتہ  بن  گئے  اس  عہد  کا  افسانہ  ہم  یا  جگا  دیتے  ہیں  ذروں  کے  دلوں  میں  مے  کدے  یا  بنا  لیتے  ہیں  مہر  و  ماہ  کو  پیمانہ  ہم  قید  ہو  کر  اور  بھی  زنداں  میں  اڑتا  ہے  خیال  رقص  زنجیروں  میں  بھی  کرتے  ہیں  آزادانہ  ہم ', '  کام  اب  کوئی  نہ  آئے  گا  بس  اک  دل  کے  سوا  راستے  بند  ہیں  سب  کوچۂ  قاتل  کے  سوا  باعث  رشک  ہے  تنہا  رویٔ  رہ  رو  شوق  ہم  سفر  کوئی  نہیں  دورئ  منزل  کے  سوا  ہم  نے  دنیا  کی  ہر  اک  شے  سے  اٹھایا  دل  کو  لیکن  ایک  شوخ  کے  ہنگامۂ  محفل  کے  سوا  تیغ  منصف  ہو  جہاں  دار  و  رسن  ہوں  شاہد  بے  گنہ  کون  ہے  اس  شہر  میں  قاتل  کے  سوا  جانے  کس  رنگ  سے  آئی  ہے  گلستاں  میں  بہار  کوئی  نغمہ  ہی  نہیں  شور  سلاسل  کے  سوا ', '  میں  جہاں  تم  کو  بلاتا  ہوں  وہاں  تک  آؤ  میری  نظروں  سے  گزر  کر  دل  و  جاں  تک  آؤ  پھر  یہ  دیکھو  کہ  زمانے  کی  ہوا  ہے  کیسی  ساتھ  میرے  مرے  فردوس  جواں  تک  آؤ  حوصلہ  ہو  تو  اڑو  میرے  تصور  کی  طرح  میری  تخئیل  کے  گلزار  جناں  تک  آؤ  تیغ  کی  طرح  چلو  چھوڑ  کے  آغوش  نیام  تیر  کی  طرح  سے  آغوش  کماں  تک  آؤ  پھول  کے  گرد  پھرو  باغ  میں  مانند  نسیم  مثل  پروانہ  کسی  شمع  تپاں  تک  آؤ  لو  وہ  صدیوں  کے  جہنم  کی  حدیں  ختم  ہوئیں  اب  ہے  فردوس  ہی  فردوس  جہاں  تک  آؤ  چھوڑ  کر  وہم  و  گماں  حسن  یقیں  تک  پہنچو  پر  یقیں  سے  بھی  کبھی  وہم  و  گماں  تک  آؤ  اسی  دنیا  میں  دکھا  دیں  تمہیں  جنت  کی  بہار  شیخ  جی  تم  بھی  ذرا  کوئے  بتاں  تک  آؤ ', '  دیکھ  شمشیر  ہے  یہ،  ساز  ہے  یہ،  جام  ہے  یہ  تو  جو  شمشیر  اٹھالے  تو  بڑا  کام  ہے  یہ  (مجاز)  ’’بعض  لوگ  سوال  کرتے  ہیں  کہ  جب  ہر  دور  میں  ترقی  پسند  ادب  کی  تخلیق  ہوتی  رہی  اور  جب  حالی،  شبلی  اور  اقبال  بھی  ترقی  پسند  ہیں  تو  پھر  آخر  ترقی  پسند  مصنفین  کی  انجمن  بنانے  کی  ضرورت  ہی  کیا  ہے؟  یہ  سوال  ایسا  ہے  کہ  جب  دنیا  میں  ابتدائے  آفرینش  سے  لے  کر  آج  تک  پھول  کھلتے  رہے  ہیں  توباغ  لگانے  کی  کیا  ضرورت  ہے؟  اس  انجمن  کی  ضرورت  اس  وجہ  سے  پیدا  ہوئی،  جس  وجہ  سے  تمام  دوسری  انجمنوں  کی  ضرورت  ہوتی  ہے  یعنی  یہ  کہ  افراد  اجتماعی  طور  سے  ادبی  مسائل  پر  گفتگو  اور  بحث  کریں،  فرد  اور  جماعت  کی  ضروریات  کو  سمجھیں،  سماجی  کیفیت  کا  تجزیہ  کریں  اور  اس  طرح  مشترکہ  نصب  العین  قائم  کریں  اور  اس  کے  مطابق  عمل  کریں۔‘‘  (سجاد  ظہیر)  ۱۹۳۵ء  تک  اردو  ادب  میں  بڑی  وسعت  پیدا  ہو  گئی  تھی۔  یہ  کہنا  مبالغہ  نہ  ہوگا  کہ  ستر  اسی  برس  کی  مختصر  سی  مدت  میں  اردو  ادب  نے  جتنی  ترقی  کی،  وہ  اس  سے  پہلے  دو  تین  سو  برس  میں  نہیں  ہوئی  تھی  اور  یہ  ترقی  ان  معاشی  اور  سیاسی  حالات  کی  رہین  منت  تھی  جن  سے  ہندوستان  کی  سماجی  زندگی  کو  سابقہ  پڑا۔  وہ  زبان  جس  کا  ادب  غزل،  مثنوی،  قصیدہ  اور  چند  تذکروں  تک  محدود  تھا،  نظم،  افسانہ،  ناول،  سوانح،  تاریخ  اور  تنقید  سے  مالامال  ہو  گئی  اوراس  میں  تنوع،  گہرائی  اور  وسعت  آ  گئی۔  اب  اردو  کے  پاس  عظیم  عشقیہ  شاعری  ہی  نہیں  تھی  بلکہ  ایک  عظیم  ادب  کا  خزانہ  تھا  جس  کے  خالق  حالی،  شبلی،  اقبال،  پریم  چند  اور  جوش  جیسے  باکمال  تھے۔  یہ  ستارے  اپنی  تابناکی  میں  کسی  طرح  پرانے  ستاروں  سے  کم  نہیں  نکلے۔  اس  سارے  ادبی  سرمایہ  کی  بہترین  روایات  نے  منظم  ہوکر  اس  تحریک  کی  شکل  اختیار  کر  لی  جو  ۱۹۳۵  میں  ترقی  پسند  مصنفین  کی  تحریک  کے  نام  سے  شروع  ہوئی  اور  آج  اردو  زبان  کی  سب  سے  بڑی  ادبی  تحریک  بنی  ہوئی  ہے۔  یہ  تحریک  اس  اعتبار  سے  ماضی  کی  بہترین  روایات  کا  تسلسل  ہے  کہ  یہ  انسان  دوستی،  عقل  پسندی،  حب  الوطنی،  سامراج  دشمنی  اور  آزادی  کے  جذبے  کو  لے  کر  آگے  بڑھی،  لیکن  اس  اعتبار  سے  بالکل  نئی  تحریک  ہے  کہ  اس  نے  عوام  کی  زندگی  پر  ادب  اور  فن  کی  بنیاد  قائم  کی۔  اس  سے  پہلے  کے  جمہوری  ادب  میں  بھی  جیسا  کہ  پچھلے  صفحات  سے  ظاہر  ہے،  عوام  کی  زندگی  اور  مسائل  کا  اظہار  کسی  نہ  کسی  شکل  میں  ہوتا  رہا  ہے۔  لیکن  ترقی  پسند  تحریک  نے  ایک  ایسے  واضح  اور  منظم  نصب  العین  کی  صورت  دے  دی  جسے  انجمن  کے  پہلے  اعلان  نامے  نے  ان  چند  سطروں  میں  سمیٹ  لیا  کہ  ’’ہماری  انجمن  کامقصد  ادب  اور  آرٹ  کو  ان  رجعت  پسند  طاقتوں  کے  چنگل  سے  نجات  دلانا  ہے  جو  اپنے  ساتھ  ادب  اور  فن  کو  بھی  انحطاط  کے  گڑھوں  میں  دھکیل  دینا  چاہتے  ہیں۔  ہم  ادب  کو  عوام  کے  قریب  لانا  چاہتے  ہیں  اور  اسے  زندگی  کی  عکاسی  اور  مستقبل  کی  تعمیر  کا  موثر  ذریعہ  بنانا  چاہتے  ہیں۔‘‘  ہمارے  اعلان  نامے  نے  فراریت،  ہیئت  پرستی،  کھوکھلی  روحانیت،  ماضی  پرستی،  فرقہ  پرستی،  نسلی  تعصب  اور  انسانی  استحصال  کی  مخالفت  کی  اور  سائنسی  عقل  پسندی  اور  تنقیدی  حقیقت  نگاری  کا  مطالبہ  کیا  اور  تغیر  اور  ترقی  کی  راہ  دکھائی۔  اس  طرح  ادب  پر  دو  ذمہ  داریاں  عائد  کیں۔  ایک  تو  غیر  عقلی،  غیر  مفید،  انحطاط  پذیر،  سماجی  نظریات  اور  اور  اداروں  کی  تنقید  کرنا  اور  دوسرے  نئی  فکر،  نئے  جذبے  اور  نئے  سماج  کی  تعمیر  کرنا،  جو  ہمارے  وطن  کو  ایک  نئی  بہتر  زندگی  کی  راہ  دکھائے۔  اردو  ادب  پر  اور  پورے  ہندوستانی  ادب  پر  اتنا  بڑا  اور  عظیم  الشان  فریضہ  کبھی  عائد  نہیں  کیا  گیا  تھا۔  اس  کے  لئے  ایک  طرف  ہندوستان  کے  سماجی  حالات  نے،  جو  ہماری  سامراج  دشمن  جنگ  آزادی  سے  پیدا  ہوئے  تھے،  زمین  تیار  کی  تھی  اور  دوسری  طرف  بین  الاقوامی  صورتحال،  فکری  اور  ادبی  تحریکوں  کے  اثرات  تھے  جن  کے  بڑے  بڑے  نمائندے  امریکہ،  یورپ،  سوویت  یونین  اور  چین  کے  دانشور  اور  مفکر  جیسے  ڈرائزر،  ہنری  بار  بوس،  رومیں  رولاں،  گورکی  اور  لوہ  سون  تھے۔  فاشزم  اور  دوسری  عالمگیر  جنگ  کا  خطرہ  بڑھ  چکا  تھا  اور  دنیا  کی  تہذیب  برلن  کی  سڑکوں  اور  چوراہوں  پر  جل  رہی  تھی،  اٹلی  کے  گلی  کوچوں  میں  اس  کا  خون  بہایا  جا  رہا  تھا۔  اسپین  میں  اس  پر  بمباری  کی  جا  رہی  تھی۔  ایشیا  کے  ملکوں  میں  ہندوستان  اور  چین  میں  بیرونی  سامراج  قومی  تہذیبوں  کا  گلاگھونٹ  رہا  تھا۔  ہٹلری  فاشزم  نے  یہ  کہہ  کر  ادیبوں  اور  دانشوروں  کو  اپنی  اپنی  سمت  کا  انتخاب  کرنے  پر  مجبور  کر  دیا  تھا  کہ  جو  کوئی  فاشزم  کے  ساتھ  نہیں  ہے،  اسے  فاشزم  کا  دشمن  سمجھا  جائےگا۔  اس  لئے  ادب  اور  تہذیب  کی  حفاظت  کے  لئے  گورکی،  رومیں  رولاں،  طامس  مان،  ہنری  باربوس  اور  آندرے  مالرو  کی  رہنمائی  میں  ۱۹۳۵ء  میں  ادیبوں  کی  ایک  بین  الاقوامی  کانفرنس  پیرس  میں  منعقد  ہوئی،  جس  میں  ساری  دنیا  کے  بڑے  بڑے  ادیب  شریک  ہوئے۔  اس  کانفرنس  میں  ہندوستان  کا  کوئی  بڑا  ادیب  شریک  نہیں  ہو  سکا،  لیکن  سجاد  ظہیر  اور  ملک  راج  آنند  نے  جو  اس  زمانے  میں  لندن  میں  تھے،  اس  میں  شرکت  کی۔  اسی  زمانے  میں  ٹیگور  نے  اپنی  آواز  فاشزم  کی  مخالفت  میں  بلند  کی۔  پیرس  کانفرنس  کے  انعقاد  سے  چندماہ  پہلے  سجاد  ظہیر  اور  ملک  راج  آنند  نے  لندن  میں  مقیم  ہندوستانی  طالب  علموں  کی  مدد  سے  ترقی  پسند  مصنفین  کی  انجمن  بنانے  کے  خیال  کو  عملی  جامہ  پہنایا۔  لندن  کے  نان  کنگ  ریستوراں  میں  اس  کا  پہلا  اعلان  نامہ  تیار  کیا  گیا،  جس  پر  ہندوستان  کے  بڑے  بڑے  محترم  ادیبوں  نے  بعد  کو  دستخط  کئے  اور  پھر  اسی  اعلان  نامے  کی  بنیاد  پر  اپریل  ۱۹۳۶  میں  انجمن  کی  پہلی  کانفرنس  لکھنؤ  میں  منشی  پریم  چند  کی  زیرصدارت  منعقدہوئی  جنہوں  نے  اپنے  خطبے  کی  ابتدا  ان  الفاظ  سے  کی،  ’’حضرات!  یہ  جلسہ  ہمارے  ادب  کی  تاریخ  میں  ایک  یادگار  واقعہ  ہے۔‘‘  دراصل  یہ  ہمارے  ادب  کا  ایک  بہت  ہی  واضح  تاریخی  موڑ  تھا  اور  اس  سے  پہلے  ایک  ایسی  تحریک  پیدا  ہوئی  جو  اپنی  وسعت،  ہمہ  گیری  اور  دور  رس  نتائج  کے  اعتبار  سے  سرسید  اور  حالی  کی  تحریک  سے  بھی  کہیں  زیادہ  اہم  ہے۔  ترقی  پسند  تحریک  بڑی  تیزی  سے  پھیلنے  لگی  اور  اردو  کے  تقریبا  ًتمام  بڑے  بڑے  ادیبوں  اور  شاعروں  نے  اس  کا  خیرمقدم  کیا،  جن  میں  سب  سے  اہم  پریم  چند،  جوش  ملیح  آبادی،  حسرت  موہانی،  ڈاکٹر  عبدالحق،  ڈاکٹر  عابد  حسین،  مولانا  نیاز  فتح  پوری،  قاضی  عبدالغفار،  فراق  گورکھپوری،  مجنوں  گورکھپوری،  علی  عباس  حسینی  اور  ساغر  نظامی  کے  نام  ہیں۔  انہوں  نے  ہمارے  اعلان  نامے  پر  دستخط  کئے،  جلسوں  میں  شرکت  کی  اور  مباحثوں  میں  حصہ  لیا۔  اقبال  نے  بھی  سجاد  ظہیر  کی  حوصلہ  افزائی  کی۔  29،  منشی  پریم  چند  کا  اسی  سال  انتقال  ہو  گیا۔  جوش  ملیح  آبادی،  مجنوں  گورکھپوری،  قاضی  عبدالغفار  اور  فراق  گورکھپوری  خاص  طور  سے  تحریک  میں  بہت  زیادہ  دلچسپی  لیتے  رہے  اور  اپنی  ادبی  کاوشوں  سے  تحریک  کو  مقبول  بنانے  میں  مدد  دیتے  رہے۔  اس  سلسلے  میں  تحریک  کو  مقبول  بنانے  میں  مجنوں  گور  کھپوری  کے  تنقیدی  مضامین  نے  بڑا  کام  کیا۔  جوش  نے  ہر  موقع  پر  اور  ہر  مشکل  وقت  میں  اپنی  شاعری  اور  عظیم  شخصیت  سے  تحریک  کی  حفاظت  کی۔  انہیں  کے  ساتھ  نو  عمر  اور  نومشق  ادیبوں  کا  ایک  گروہ  آیا  جن  کی  اکثریت  طالب  علموں  پر  مشتمل  تھی،  جیسے  کرشن  چندر،  مجاز،  جاں  نثار  اختر،  اوپندر  ناتھ  اشک،  سبط  حسن،  جذبی،  احمد  عباس،  اختر  رائے  پوری،  سعادت  حسن  منٹو،  عصمت  چغتائی،  راجندر  سنگھ  بیدی،  احتشام  حسین،  مخدوم  محی  الدین،  حیات  اللہ  انصاری،  علی  جواد  زیدی،  مسعود  اختر  ج  مال،  سلام  مچھلی  شہری  وغیرہ۔  سجاد  ظہیر،  رشید  جہاں،  فیض،  ڈاکٹر  تاثیر،  ڈاکٹر  علیم،  احمد  علی،  اختر  انصاری  وغیرہ  نے  ابھی  ابھی  تعلیم  ختم  کی  تھی۔  ۱۹۳۶  کا  یہ  پہلا  گروہ  محض  رومانی  قسم  کے  نوجوانوں  کا  گروہ  نہیں  تھا  جو  ملک  کے  محتلف  حصوں  میں  بکھرا  ہوا  تھا  حالانکہ  ان  میں  رومانیت  ضرور  تھی۔  اگر  آپ  بیس  بائیس  برس  کے  نو  عمر  لکھنے  والوں  سے  ان  کے  خواب  بھی  چھین  لیں  توان  کے  پاس  کیا  رہ  جائےگا۔  یہ  سنجیدہ  قسم  کے  نوجوان  تھے  جو  سماجی  ذمہ  داریوں  کا  بھی  احساس  رکھتے  تھے  اور  تھوڑا  سا  سیاسی  شعور  بھی۔  یہ  مزدوروں،  کسانوں  اور  طالب  علموں  کی  مختلف  تحریکوں  میں  کام  بھی  کر  رہے  تھے۔  ان  کے  شعور  کی  مختلف  سطحیں  تھیں،  ان  کے  تجربے  مختلف  تھے  اور  فکریات  الگ  الگ۔  کوئی  گاندھی  وادی  اور  اہنسا  کا  پرستار  تھا  جیسے  حیات  اللہ  انصاری،  کوئی  نہرو  کو  اپنا  ہیرو  بنائے  تھا  جیسے  احمد  عباس،  کوئی  کمیونسٹ  تھا  جیسے  سجاد  ظہیر۔  پھر  ایسے  نوجوان  بھی  تھے  جو  کسی  سیاسی  مسلک  سے  تعلق  نہیں  رکھتے  تھے  جیسے  منٹو۔  لیکن  سب  میں  ایک  چیز  مشترک  تھی  کہ  سب  کے  سب  پرانے  سماج  کے  طور  طریقوں،  رسمی  اخلاق  اور  بدمذاقیوں  سے  اکتائے  ہوئے  تھے۔  اپنے  ملک  کی  غلامی  پر  شرمندہ  تھے  اور  کسی  خوبصورت  منزل  تک  پہنچنے  کے  لئے  کسی  حسین  راستے  کی  تلاش  میں  تھے۔  اس  وقت  ان  میں  سے  کسی  کے  پاس  کوئی  ادبی  سرمایہ  نہیں  تھا۔  سب  کے  سب  نومشق  تھے۔  کسی  نے  چارچھ  نظمیں  کہیں  تھیں،  کسی  نے  دو  چار  افسانے  لکھے  تھے،  کسی  کے  پاس  ایک  چھوٹا  سا  ناول  تھا،  کسی  کے  پاس  ایک  ڈراما،  لیکن  چندہی  سال  کے  اندریہ  اردو  ادب  پر  چھا  گئے  اور  آج  ان  میں  سے  کئی  اردو  کے  مایہ  ناز  ادیب  اور  شاعر  ہیں  اور  ہندوستا  ن  کے  چوٹی  کے  اہل  قلم  حضرات  میں  شمار  ہوتے  ہیں  (چند  ادیبوں  نے  کچھ  سال  بعد  تحریک  کا  ساتھ  چھوڑ  دیا  اور  آہستہ  آہستہ  رجعت  پسندی  کی  گود  میں  چلے  گئے  جیسے  ڈاکٹر  تاثیر،  احمد  علی  وغیرہ۔)  ترقی  پسند  تحریک  کے  حلقے  میں  آنے  والا  تیسرا  گروہ  کسان،  مزدور  شاعروں  کا  تھا  جن  کے  شعور  اور  فن  کو  انقلابی  جدوجہد  نے  بیدار  کیا  تھا۔  انہوں  نے  دیہاتی  بولیوں  میں  گیت  اور  آلہے  لکھے۔  شاعری  کی  قدیم  عوامی  ہیئتوں  کو  استعمال  کیا  اور  اپنی  چیزیں  بڑے  بڑے  جلسوں  میں  سنائیں۔  یہ  چیزیں  ہزاروں  کے  ہجوم  میں  گائی  جاتی  تھیں۔  درمیانی  طبقے  کے  ان  شاعروں  نے  بھی،  جو  دیہاتی  بولیوں  سے  واقف  تھے  اور  مزدور  اور  کسان  تحریک  میں  حصہ  لیتے  تھے،  ایسی  چیزیں  کہیں  اور  مقبولیت  حاصل  کی۔  ان  میں  خاص  طور  سے  اہم  نام  سید  مطلبی  فریدآبادی  کا  ہے  جن  کا  منظوم  ڈرامہ  ’’کسان  رت‘‘  اچھی  چیز  ہے۔  اسی  کے  زیر  اثر  دیہاتی  اور  عوامی  ادب  سے  دلچسپی  بڑھی  اور  بعض  ترقی  پسند  ادیبوں  نے  دیہاتی  شاعروں  کو  روشناس  کرایا  اور  دیہاتی  گیت  جمع  کئے۔  سید  مطلبی  فرید  آبادی  نے  میرٹھ  کے  علاقے  کے  مشہور  دیہاتی  شاعر  دلمیر  پر  کام  کیا  اور  دیوندر  ستیارتھی  نے  ہندوستان  بھر  میں  گھوم  گھوم  کے  مختلف  زبانوں  کے  گیت  جمع  کئے۔  سید  مطلبی  فرید  آبادی  نے  دیہاتی  شاعروں  کے  کوی  سمیلن  بھی  کئے  جو  بہت  کامیاب  ہوئے۔  لیکن  یہ  کام  ابتدا  میں  جس  تیزی  سے  ہوا  بعد  میں  اس  طرح  نہیں  کیا  گیا  اور  نتیجہ  یہ  ہوا  کہ  اردوکی  ترقی  پسند  تحریک  شہروں  اور  قصبوں  میں  محدود  ہوکر  رہ  گئی۔  آج  شہر  اور  گاؤں  کے  رشتے  کو  دوبارہ  قائم  کرنے  کی  ضرورت  ہے۔  ترقی  پسند  تحریک  کے  ساتھ  ساتھ  ترجموں  کا  کام  بھی  بڑی  تیزی  سے  شروع  ہوا۔  اختر  رائے  پوری  نے  قاضی  نذرالاسلام  کی  نظموں  اور  گورکی  کی  آپ  بیتی  کے  ترجمے  کئے  جو  انجمن  ترقی  اردو  (ہند)  سے  شائع  ہوئے۔  تمنائی  نے  چینی  ادب  کے  ترجمے  کئے۔  ۱۹۴۰ء  کے  بعد  سید  مطلبی  اور  مخمور  جالندھری  نے  شلوخوف  کے  ناول  کے  ترجمے  کئے  اور  بہت  سے  دوسرے  لوگوں  نے  سیکڑوں  روسی  کہانیوں  کے  ترجمے  شائع  کئے۔  دنیا  کے  انقلابی  ادب  سے  ہماری  تحریک  کی  دلچسپی  میں  کمی  نہیں  ہوئی  ہے  اور  آج  بھی  بیرونی  نظموں  اور  افسانوں  کے  ترجمے  برابر  ہو  رہے  ہیں۔  اب  تک  جن  بیرونی  ادیبوں  کے  ترجمے  ہوئے  ہیں  ان  میں  خاص  نام  یہ  ہیں۔  طالسطائی،  گورکی،  پبلو  نرودا،  ناظم  حکمت،  مایا  کوفسکی،  ہارورڈ  فاسٹ۔  ’’اس  نئی  اور  کم  عمر  تحریک  پر  پہلے  ہی  دو  تین  سال  کے  اندر  دو  سمتوں  سے  حملہ  ہوا،  سامراجی  اور  قدامت  پرست۔  اور  یہ  وہ  سمتیں  تھیں  جنہیں  ترقی  پسند  مصنفین  کی  اجتماعی  کوششوں  سے  خطرہ  تھا۔  ظاہر  ہے  کہ  تمام  وہ  قوتیں  اوروہ  ادارے  جن  کے  وجود  کا  دارومدار  قوم  وملت  کی  پستی،  زبوں  حالی  اور  جہالت  کو  بدستور  برقرار  رکھنے  پر  ہے  اور  جن  کے  ظلم  وتعدی،  بے  انصافی  اور  دھوکے  بازی  کا  ہماری  قوم  شکار  ہے،  وہ  اس  تحریک  کو  ناکامیاب  اور  غیر  مقبول  بنانے  کے  لئے  کوئی  جتن  اٹھا  نہ  رکھیں  گے۔  چنانچہ  اس  تحریک  کی  مخالفت  اور  اس  مخالفت  کی  نوعیت  بھی  اردو  ادب  کی  تاریخ  میں  اسی  قدر  اہمیت  اور  دلچسپی  کا  سامان  رکھتی  ہے  جتنی  کہ  اس  کی  غیر  معمولی  اور  روز  افزوں  مقبولیت۔  مجھے  اچھی  طرح  یاد  ہے  کہ  ترقی  پسند  مصنفین  کی  پہلی  کانفرنس  کے  دو  چار  ماہ  بعد  ہی  کلکتہ  کے  نیم  سرکاری  اینگلو  انڈین  اخبار  اسٹیٹس  مین  (Statesman)  میں  دو  طویل  سلسلہ  وار  مضامین  اس  کے  خاص  نامہ  نگار  کے  نام  سے  شائع  ہوئے،  جن  میں  یہ  ثابت  کرنے  کی  کوشش  کی  گئی  کہ  ترقی  پسند  مصنفین  کی  تحریک  محض  ایک  پردہ  ہے  جس  کی  آڑ  میں  اشتراکیت  کی  تبلیغ  اور  اشتراکی  پارٹی  کی  تنظیم  کی  جا  رہی  ہے۔  یہ  بھی  کہا  گیا  کہ  ماسکو  کے  بالشویکوں  اور  تھرڈ  انٹرنیشنل  کے  عندیہ  اور  منشا  سے  یہ  تحریک  ہندوستان  میں  جاری  کی  گئی  ہے۔  جس  کے  فرستادہ  بعض  ایجنٹوں  نے  لندن  میں  مقیم  چند  ہندوستانی  طلبا  کو  اپنے  جال  میں  پھنسا  لیا  ہے  اور  ان  ہی  سے  وہ  ہندوستان  میں  اپنا  کام  نکال  رہے  ہیں۔  آپ  کو  سن  کر  تعجب  ہوگا  کہ  ان  مضامین  کا  اثر  اس  کے  بالکل  برخلاف  ہوا،  جس  کی  برطانوی  استعمار  پرستوں  اور  ان  کے  ماتحت  اخبار  نے  توقع  کی  تھی۔  ہندوستان  کے  مختلف  حصوں  سے  نوجوان  ادیبوں  اور  طلبا  کے  بے  شمار  خطوط  میرے  پاس  آنے  لگے  جن  میں  یہ  درخواست  کی  جاتی  تھی  کہ  انہیں  بھی  اپنے  شہر  میں  اس  انجمن  کی  شاخ  قائم  کرنے  کی  اجازت  دی  جائے۔  نیز  وہ  بزرگ  و  محترم  ادیب  جو  ہماری  تحریک  سے  ہمدردی  رکھتے  تھے،  اس  افتراق  و  انتشار  کی  بھونڈی  کوشش  کو  اپنی  سمجھداری  اور  ایمانداری  کی  توہین  سمجھ  کر  اس  سے  اورزیادہ  گہری  دلچسپی  لینے  لگے۔  شاعر  اعظم  رابندرناتھ  ٹیگور  اور  بلبل  ہند  سروجنی  نائیڈو  صاحبہ  نے  بھی  ہماری  سرپرستی  قبول  فرما  کر  ہر  طرح  سے  ہماری  ہمت  افزائی  کی۔‘‘  (سجاد  ظہیر،  خطبہ  صدارت  اردو  کانفرنس،  حیدرآباد  دکن،  ۱۹۴۵ء  )  دوسرا  حملہ  قدامت  پرست  حلقوں  کی  طرف  سے  ہوا  جو  جاگیرداری  انحطاط  کی  قدروں  کے  حامی  تھے۔  ان  میں  پیش  پیش  وہ  لوگ  تھے  جو  روایتی  انداز  کی  غزل  پر  جان  چھڑکتے  تھے  اور  ادب  برائے  ادب  کے  قائل  تھے۔  انہوں  نے  ترقی  پسند  ادیبوں  پر  اخلاق  بگاڑنے  اور  ادب  کو  خراب  کرنے  کا  الزام  لگایا۔  ان  کی  پھیلائی  ہوئی  غلط  فہمیاں  بہت  دنوں  تک  کام  کرتی  رہیں  اوربعض  ایسے  حضرات  بھی  جوابتدا  میں  تحریک  کے  ساتھ  آئے  تھے،  ان  غلط  فہمیوں  کے  شکار  ہوگئے  اوریہ  کہنے  لگے  کہ  ترقی  پسند  ادیب  یا  تو  مزدوروں  اور  کسانوں  کی  باتیں  کرتے  ہیں  یا  بہو  بیٹیوں  کی  چادریں  اچھالتے  ہیں۔  آگے  چل  کر  اس  نے  اور  شدید  صورت  اختیار  کر  لی  اور  ترقی  پسند  ادیبوں  پر  فحش  نگاری  اور  عریانی  کا  الزا  م  لگ  گیا  اور  لطف  یہ  ہے  کہ  یہ  الزام  لگانے  والے  اس  سماج  کے  نمائندے  تھے  جو  امانت  اور  جان  صاحب  اور  چرکین  کو  پیدا  کر  چکا  تھا  اور  جس  کے  انحطاطی  اثرات  سے  ہمارے  اکثر  اساتذہ  بھی  نہیں  بچ  سکے  تھے۔  تحریک  کے  ابتدائی  زمانے  میں  مجنوں  گورکھپوری  نے  اپنے  تنقیدی  مضامین  سے  تحریک  کے  اغراض  ومقاصد  کے  پھیلانے  میں  بڑا  کام  کیا  اور  نئے  اصول  تنقید  بنانے  میں  بڑی  مدد  کی۔  انہوں  نے  یہ  نظریہ  پیش  کیا  کہ  ادب  زندگی  کا  ترجمان  بھی  ہوتا  ہے  اور  نقاد  بھی  اور  زندگی  کے  ساتھ  سائے  کی  طرح  وابستہ  ہے  اور  اس  لئے  زندگی  کی  تبدیلی  کے  ساتھ  ادب  بھی  بدلتا  ہے  30،  ان  کے  مخاطب  زیادہ  تر  قدامت  پرست  عناصر  تھے  جنہیں  انہوں  نے  سماج  کے  ’’بڑے  بوڑھوں‘‘  کے  نام  سے  یاد  کیا  ہے۔  یہاں  مجنوں  کایک  دلچسپ  اقتباس  بے  جا  نہ  ہوگا،  ’’نیا  ادب  اور  ترقی  پسند  کے  سلسلے  میں  جتنے  جھگڑے  ہو  رہے  ہیں  ان  پر  غائر  نظر  ڈالنے  سے  معلوم  ہوا  ہے  کہ  دراصل  جھگڑا  ایک  ہے  اور  دونسلوں  کا  یعنی  بڈھوں  اور  جوانوں  کا  جھگڑا  ہے  اور  مجھے  اس  میں  زیادتی  بڈھوں  کی  معلوم  ہوتی  ہے۔  بڈھو  ں  کو  نوجوانوں  سے  زیادہ  سے  زیادہ  یہ  شکایت  ہو  سکتی  ہے  کہ  وہ  خود  سر  ہیں،  بے  پیرے  ہیں،  بڈھوں  کا  کہنا  نہیں  مانتے۔  جوانی  تو  خیر  بقول  انہیں  بڑے  بوڑھوں  کے،  دیوانی  ہوتی  ہے  اور  دیوانے  کو  یوں  بھی  کچھ  نہیں  کہا  کرتے  لیکن  مجھے  سب  سے  زیادہ  حیرت  ان  ہوش  مند  اور  فرزانہ  بڈھوں  پر  ہوتی  ہے  جو  جوانی  کو  بھی  خواہ  مخواہ  شکنجے  میں  کس  کر  وہیں  رکھنا  چاہتے  ہیں  جہاں  وہ  خود  ہیں۔  زیادہ  حیرت  اس  لئے  ہوتی  ہے  کہ  یہ  بڈھے  خود  اپنی  زندگی  میں  بچے  سے  جوان  اور  اور  جوان  سے  بڈھے  ہو  چکے  ہیں  اور  اپنی  آنکھوں  سے  دیکھ  چکے  ہیں،  اپنے  ریشے  ریشے  میں  محسوس  کر  چکے  ہیں  کہ  زمانہ  متحرک  قوت  ہے  جو  آگے  بڑھتی  رہتی  ہے  اور  زندگی  ایک  نامیاتی  حقیقت  ہے  جو  بدلتی  رہتی  ہے  اور  روز  بروز  پہلے  سے  زیادہ  مہذب  اور  پہلے  سے  زیادہ  مکمل  ہوتی  جاتی  ہے۔  پھر  کسی  طرح  سمجھ  میں  نہیں  آتا  کہ  یہ  لوگ  یہ  کیوں  چاہتے  ہیں  کہ  نئی  نسل  بھی  اسی  منزل  پر  رہے  جہاں  پرانی  نسل  ہے۔۔۔  اگر  پچھلی  نسل  والے  اپنی  زندگی  کے  دن  گزار  چکے  ہیں  اور  اپنے  مقصد  کی  تکمیل  کر  چکے  ہیں،  اگر  اب  وہ  اپنے  میں  اتنی  سکت  نہیں  پاتے  کہ  نئی  نسل  کی  نئی  زندگی  میں  اس  کے  شریک  کار  رہیں  تو  کم  سے  کم  ان  کو  اتنی  توفیق  ہونا  چاہئے  کہ  خلوص  اور  نیک  نیتی  کے  ساتھ  ہم  کو  نئی  زندگی  اور  اس  کے  نئے  مقصد  کے  لئے  چھوڑ  دیں۔‘‘  (ترقی  پسند  ادب)  مجنوں  نے  اپنے  اسی  مقالے  میں  اس  مقصد  کی  بھی  تشریح  کر  دی  ہے  جس  کی  تکمیل  کا  حق  مانگا  ہے،  ’’انسانی  تمدن  اور  اس  کے  تمام  شعبوں  کا  پہلا  بنیادی  پتھر  اقتصادیات  ہے۔  ہماری  پہلی  ضرورت  یہ  ہے  کہ  دنیا  کی  کثیر  سے  کثیر  انسانی  آبادی  کو  پیٹ  بھر  کھانا  ملنے  لگے۔  کوئی  ننگانہ  رہے۔  کوئی  ان  پڑھ  نہ  رہے۔  سب  کو  یکساں  فراعت  اور  مادی  سکون  میسر  ہو  اور  سب  کو  زندگی  اور  تہذیب  کے  یکساں  مواقع  ملیں۔  دوسرے  الفاط  میں  ہم  یہ  کہہ  سکتے  ہیں  کہ  اس  وقت  ہماری  زندگی  کے  اقتصادی  عقدے  تمام  دوسرے  عقدوں  سے  زیادہ  پیچیدہ  اور  اہم  ہو  رہے  ہیں  اور  ان  کوحل  کرنے  کے  لئے  ضروری  ہے  کہ  اس  وقت  ہم  اپنی  تمام  قوتوں  کو  یکجا  کرکے  انہیں  عقدوں  کو  سلجھانے  میں  صرف  کریں۔  اگر  تہذیب  اور  ادب  کو  زندہ  رہ  کر  ترقی  کرنا  ہے  تو  پہلے  ہم  کو  اس  کی  کوشش  کرنا  ہے  کہ  تہذیب  اور  ادب  ایک  منتخب  اور  کم  تعداد  گروہ  کا  اجارہ  نہ  رہے  بلکہ  ادنی  سے  ادنی  مزدوروں  اور  کسانوں  میں  پھیل  جائے  اور  اس  کے  لئے  ہم  کو  ایک  تیز  اقتصادی  شعور  کے  ساتھ  آگے  بڑھنا  ہے۔  مزدوروں  اور  کسانوں  کے  ساتھ  ہمارے  شغف  کی  غرض  صرف  یہ  ہے  کہ  یہی  جمہور  ہیں  اور  ہم  یہ  چاہتے  ہیں  کہ  زندگی  اور  ترقی  کی  تمام  راہیں  عام  ہو  جائیں  اور  سب  پر  یکساں  کھل  جائیں۔  ترقی  پسند  ادب  کے  نام  سے  لوگ  خواہ  مخواہ  چونکتے  ہیں۔  ترقی  پسند  ادب  فطری  ادب  کا  صرف  دوسرا  نام  ہے۔  ترقی  پسند  ادب  میں  غزل  بھی  آتی  ہے  اور  نظم  بھی۔  ناٹک  اور  نوٹنکی،  افسانے  اور  داستانیں  سبھی  کچھ  ترقی  پسند  ادب  میں  شمار  ہوتے  ہیں  بشرطیکہ  وہ  ان  اصول  اور  تصورات  کے  شعور  کے  ماتحت  وجود  میں  آئے  ہوں  (۱)  زندگی  ایک  نامیاتی  اور  جدلیاتی  حقیقت  ہے  جس  کی  فطرت  انقلاب  اور  ترقی  ہے۔  (۲)  اس  وقت  تاریخ  ہمارے  سامنے  ایک  نیادور  اور  اس  دور  کی  نئی  ضرورتیں  پیش  کر  رہی  ہے  جن  کو  تسلیم  کرنا  ہمارا  فرض  ہے۔  (۳)  ادب  کو  اس  انقلا  ب  اور  ترقی  میں  مدد  دینا  ہے  جو  زندگی  کی  عین  فطرت  ہے  اور  ان  تمام  میلانات  اور  ضرورتوں  کی  تکمیل  میں  حصہ  لینا  ہے  جو  نئے  دور  کی  اہم  ترین  خصوصیات  ہیں۔۔۔  ترقی  پسند  ادب  کی  بنیاد  واقعیت  اور  جمہوریت  پر  ہوتی  ہے  اور  وہ  ماضی  کا  معترف  ہوتا  ہے  لیکن  وہ  مستقبل  اور  اس  کے  لامحدود  امکانات  پر  صدق  دل  سے  ایمان  رکھتا  ہے۔‘‘  (ترقی  پسند  ادب)  مجنوں  نے  اپنی  تحریروں  سے  ترقی  پسند  ادب  کے  اغراض  و  مقاصد  کی  وضاحت  کے  ساتھ  ساتھ  ادب  کو  پرکھنے  کے  لئے  تنقید  کی  ایک  نئی  کسوٹی  بنانے  میں  بھی  مدد  دی۔  ترقی  پسند  تحریک  بڑی  تیزی  سے  پھیلی  اور  سامراجی  رجعت  پرستوں  اور  سامنتی  قدامت  پسندوں  کی  تمام  مخالفتوں  اور  بدنام  کرنے  کی  ساری  کوششوں  کے  باوجود  اردو  دنیا  پر  چھا  گئی۔  لیکن  تحریک  جتنی  وسیع  اور  ہمہ  گیر  تھی  اس  کی  تنظیم  اتنی  ہی  کمزور  تھی  بلکہ  یہ  کہنا  صحیح  ہوگا  کہ  ایک  سرے  سے  کوئی  تنظیم  تھی  ہی  نہیں۔  کوئی  مرکز  نہیں  تھا۔  کوئی  مرکزی  رسالہ  نہیں  تھا۔  مختلف  شہروں  میں  ادیب  مقامی  طور  پر  اپنے  حلقے  قائم  کر  لیتے  تھے  جہاں  بیٹھ  کر  کچھ  دنوں  نظمیں  اور  افسانے  پڑھے  جاتے،  ان  پر  تبادلہ  خیال  ہوتا،  تنقید  ہوتی  اور  پھر  وہ  حلقے  منتشر  ہو  جاتے۔  انہیں  حلقوں  سے  انجمن  کی  شاخیں  بن  جاتیں۔  وقتا  فوقتا  صوبائی  یا  کل  ہند  کانفرنسوں  میں  ادیبوں  کی  اچھی  خاصی  تعداد  جمع  ہو  جاتی  تھی۔  وہاں  ترقی  پسندی  اور  دوسرے  ادبی  مسائل  پر  بحثیں  ہوتیں،  تجویزیں  منظور  ہوتیں،  نئے  حالات  کے  پیش  نظر  پروگرام  بنتے  اور  پھر  آئندہ  کانفرنس  تک  کے  لئے  سب  لوگ  بکھر  جاتے۔  حالانکہ  انجمن  کے  باقاعدہ  ممبر  بنانے  کی  کوئی  خاص  کوشش  نہیں  کی  گئی  لیکن  لکھنے  والوں  کی  اکثریت  اپنے  کو  انجمن  سے  وابستہ  سمجھتی  تھی۔  اردو  کے  کئی  اچھے  رسالوں  نے  بھی  اپنی  پالیسی  میں  تبدیلی  پیدا  کر  لی  تھی  اور  ترقی  پسند  ادب  کی  ترویج  و  اشاعت  کرنے  لگے  تھے۔  قدامت  پسند  اور  رجعت  پرست  ادیب  کچھ  گھبرائے  ہوئے  سے  رہتے  تھے  اور  ترقی  پسند  تحریک  کو  اردو  ادب  کے  خلاف  کوئی  بڑی  سازش  سمجھتے  تھے،  لیکن  یہ  حقیقت  ان  پر  کبھی  نہ  روشن  ہو  سکی  کہ  یہ  تحریک  اپنی  تمام  کمزوریوں  کے  باوجود  اس  لئے  پھل  پھول  رہی  تھی  کہ  اس  نے  زندگی  کی  نئی  قدروں  سے  اپنا  رشتہ  جوڑا  تھا  اور  اس  ادب  میں  ان  جذبات  کی  ترجمانی  ہوتی  تھی  جو  عام  انسانوں  کے  سینے  میں  مچل  رہے  تھے۔  میں  نے  اس  زمانے  کے  مشاعروں  میں  بعض  خاصی  بھونڈی  نظموں  کو  صرف  اس  لئے  مقبول  ہوتے  دیکھا  ہے  کہ  وہ  عوام  کے  جذبات  کی  ترجمانی  ہوتی  تھیں۔  قدامت  پرست  عناصر  اسے  عوام  کی  بدمذاقی  پر  محمول  کرتے  تھے  کہ  اب  فن  کی  کوئی  قدر  باقی  نہیں  رہ  گئی  ہے  اور  ادب  پروپیگنڈا  بن  گیا  ہے۔  لیکن  دراصل  اس  بھونڈے  پن  کی  زمین  سے  بھی  فن  کی  نئی  کونپلیں  پھوٹ  رہی  تھیں  جو  بڑھ  کر  خوبصورت  پودے  بن  گئیں  اور  چندسال  کے  اندر  اردو  ادب  کے  دامن  میں  نئے  خوبصورت  اور  مہکتے  ہوئے  پھول  کھلنے  لگے۔  ۱۹۳۸  میں  انجمن  کی  دوسری  کانفرنس  کلکتے  میں  منعقد  ہوئی  جس  کا  افتتاح  ٹیگور  نے  کیا  اور  اس  میں  شرکت  کرنے  کے  لئے  یورپ  سے  ڈاکٹر  ملک  راج  آنند  آئے  جو  اس  وقت  تک  ہندستان  کے  ایک  انگریزی  ناول  نگار  کی  حیثیت  سے  شہرت  حاصل  کر  چکے  تھے۔  اس  کانفرنس  کے  وقت  تک  ترقی  پسند  ادب  کی  ترقی  کا  اندازہ  ان  چند  چھوٹی  چھوٹی  کتابوں  سے  ہو  سکتا  ہے  جو  نئے  ادیب  اپنے  ساتھ  لے  کر  آئے  تھے۔  سجاد  ظہیر  کا  ناول  ’’لندن  کی  ایک  رات‘‘،  کرشن  چندر  کی  کہانیوں  کا  پہلا  مجموعہ  ’’طلسم  خیال‘‘،  مجاز  کی  نظموں  کا  مجموعہ  ’’آہنگ‘‘،  حیات  اللہ  انصاری  کی  کہانیوں  کا  مجموعہ  ’’انوکھی  مصیبت‘‘،  ان  چیزوں  نے  مستقبل  کے  ادب  کی  داغ  بیل  ڈالی  تھی۔  اس  کے  بعد  تین  چار  سال  کے  اندر  اور  نئی  کتابیں  آئیں  اور  اردو  ادب  کی  فضا  نئی  آوازوں  سے  گونج  اٹھی۔  ان  میں  سب  سے  زیادہ  اہم  فیض  کی  نظموں  کا  مجموعہ  نقش  فریادی  اور  راجندر  سنگھ  بیدی  کی  کہانیوں  کا  مجموعہ  دانہ  و  دام  تھا۔  فیض  سے  اردو  میں  ایک  نئے  دبستان  شاعری  کا  آغاز  ہوتا  ہے۔  یہ  جدید  مغربیت  اور  قدیم  مشرقیت  کا  حسین  امتزاج  تھا  جس  نے  اردو  شاعری  کو  دو  آتشہ  بنا  دیا۔  سن  1942  تک  ادیبوں  کے  ایک  نئے  گروہ  نے  تخلیق  کے  میدان  میں  قدم  رکھا۔  احمد  ندیم  قاسمی،  عزیز  احمد،  کیفی  اعظمی،  وامق  جونپوری،  ساحر  لدھیانوی،  عبادت  بریلوی،  حمید  اختر،  ابن  انشا،  عبداللہ  ملک،  ظہیر  کاشمیری،  فکر  تونسوی،  مجروح  سلطان  پوری،  نیاز  حیدر،  مہندر  ناتھ،  وشوا  متر  عادل،  ہنس  راج  رہبر،  عادل  رشید،  اختر  الایمان،  مخمور  جالندھری،  غلام  ربانی  تاباں،  ممتاز  حسین،  انور،  ابراہیم  جلیس،  ہاجرہ  مسرور،  خدیجہ  مستور،  بلونت  سنگھ،  شاہد  صدیقی،  پرویزز  شاہدی،  پرکاش  پنڈت  وغیرہ۔  ان  میں  شاعر،  افسانہ  نگار،  نقاد  سب  تھے۔  انہوں  نے  وہی  راہ  اختیار  کی  جو  اب  تک  ترقی  پسند  تحریک  نے  بنائی  تھی۔  پھر  خود  انہوں  نے  بھی  اس  راہ  کو  ہموار  کیا  اور  ترقی  پسند  ادب  کو  آگے  بڑھایا۔  آج  ان  میں  سے  بہت  سے  ادیبوں  کی  کتابیں  شائع  ہو  چکی  ہیں  اور  ترقی  پسند  ادب  کے  خزانے  میں  سیکڑوں  کتابوں  کا  اضافہ  ہو  چکا  ہے۔  اسی  زمانے  میں  ایک  اور  گروہ  نے  سر  اٹھایا۔  یہ  ہئیت  پرست،  ابہام  پرست  اور  جنس  پرست  ادیب  تھے،  جن  کے  مشہور  نمائندے  میراجی،  یوسف  ظفر،  ممتاز  مفتی،  مختار  صدیقی  وغیرہ  تھے۔  یہ  ذہین  اور  ہو  شیار  لکھنے  والے  تھے  جو  یورپ  کے  انحطاطی  ادب  سے  متاثر  تھے،  اور  شعور  کے  بجائے  تحت  الشعور  اور  لاشعور  پر  اور  معنویت  اور  مواد  کو  چھوڑ  کر  ہئیت  اور  اسلوب  پر  زور  دیتے  تھے۔  یہ  لوگ  کھلم  کھلا  ترقی  پسند  تحریک  کے  مخالف  تھے  اور  اس  کا  اعلان  کرتے  رہتے  تھے۔  انہوں  نے  اپنی  ایک  الگ  انجمن  حلقہ  ارباب  ذوق  کے  نام  سے  قائم  کر  لی  تھی  جو  لاہور  اور  دہلی  تک  محدود  تھی  لیکن  ترقی  پسندوں  کی  تحریک  سے  زیادہ  منظم  تھی۔  ان  کی  بنیاد  یہ  تھی  کہ  ادب  کا  سماج  سے  کوئی  تعلق  نہیں۔  ان  کی  رومانیت  مجہول  اور  گندی  تھی۔  یہ  خوابوں  کو  خارجی  حقیقت  سے  الگ  کرکے  واہمے  میں  تبدیل  کر  دیتے  تھے  اور  ان  اندھے  خوابوں  سے  ذاتی  اور  انفرادی  تاثرات  کی  جو  جنسی  تجربوں  تک  محدود  رہتے  تھے،  ایک  داخلی  دنیا  بناتے  تھے  جس  کے  جغرافیے  کا  پتا  لگانا  معمولی  انسان  کا  کام  نہ  تھا۔  ان  کا’’  انا‘‘  کسی  قسم  کی  سماجی  ذمہ  داری  کو  برداشت  نہیں  کرتا  تھا  جس  کا  لازمی  نتیجہ  ابہام،  قنوطیت  اور  فرار  تھا۔  آخر  وہ  جمالیات  کی  اس  سطح  پر  اتر  آئے  جیسے  عورت  کا  پیشاب  کرنا  اور  فکر  کی  اس  بلندی  پر  پہنچ  گئے  جہاں  س  طرح  کی  شاعری  ممکن  ہے  کہ’’  گورے  جسموں  کو  جواں  رکھتے  ہیں  بندر  کے  غدود۔‘‘  اس  تحریک  نے  تین  چار  سال  تک  بڑ  ا  شور  مچایا  اور  بعض  ترقی  پسندوں  کو  بھی  بہکانے  میں  کامیاب  ہوئی  لیکن  پنپ  نہیں  سکی۔  یہ  در  اصل  جاگیرداری  اور  بورژوا  انحطاط  کی  گندگی  کا  بدرو  تھا،  جو  بڑے  زور  و  شور  سے  بہا  لیکن  اس  کا  بہاؤ  اس  کی  گندگی  کو  نہ  چھپا  سکا۔  واقعات  اور  حالات  کی  منطق  عجیب  و  غریب  ہوتی  ہے۔  یہ  ادیب  اپنے  عہد  کے  حساس  بچے  تھے  جو  جاگیرداری  اور  سامراجی  سماج  سے  دور  بھاگنا  چاہتے  تھے  لیکن  اسے  تبدیل  کرنے  کی  ذمہ  داری  نہیں  لینا  چاہتے  تھے۔  جاگیرداری  اور  سامراجی  قدروں  سے  بھاگ  کر  وہ  عوامی  قدروں  تک  نہ  آ  سکے۔  اس  لیے  نراجیت  کا  شکار  ہو  گئے۔  انہوں  نے  قدامت  سے  بچ  کر  جدت  کی  طرف  قدم  بڑھانے  کی  کوشش  کی  اور  فرائڈ  اور  ٹی  ایس  ایلیٹ  کی  آغوش  میں  پہنچ  گئے۔  انہوں  نے  ہندستان  میں  سامراج  کے  سیاسی  پہلو  کو  دیکھا  تھا  لیکن  اس  کے  ادبی  نظریہ  سازوں  کو  نہیں  پہچانا  تھا۔  وہ  جس  سماج  کی  گندگی  سے  بھاگ  رہے  تھے،  اپنی  اکتاہٹ  میں  اسی  گندگی  میں  لت  پت  ہو  گئے۔  جاگیرداری  انحطاط  سے  بچنے  کی  کوشش  میں  بورژوا  انحطاط  میں  غرق  ہو  گئے۔  ان  پر  فیض  کا  یہ  شعر  صادق  آتا  ہے،  مضمحل  ساعتِ  امروز  کی  بے  رنگی  سے  یاد  ماضی  سے  غمیں،  دہشت  فردا  سے  نڈھال  ہماری  تحریک  کے  مخالف  قدامت  پرست  عناصر  نے  ان  انحطاطی  ادیبوں  کو  ترقی  پسند  کہنا  شروع  کر  دیا۔  جب  ترقی  پسند  ادب  کو  گالی  دینا  ہوتی  تو  فیض،  مجاز  یا  کرشن  چندر  کے  بجائے  میراجی  وغیرہ  کی  مثال  دیتے  تھے۔  اس  وقت  ترقی  پسند  نقادوں  نے  تھوڑی  سی  غفلت  برتی،  وہ  مخالفین  کی  تنقید  کے  جواب  میں  ہماری  صفائی  تو  ضرور  پیش  کرتے  تھے  اور  ترقی  پسند  ادب  اور  تنقید  کے  اصول  بھی  بیان  کرتے  تھے  لیکن  کھل  کر  انحطاط  پسندوں  پر  تنقید  نہیں  کرتے  تھے۔  اور  یہ  کوئی  تعجب  کی  بات  نہیں  ہے  کیونکہ  یہ  ترقی  پسند  تنقید  کی  بھی  ابتدا  تھی۔  اس  کے  علاوہ  اردو  کے  بعض  رسائل  نے  انحطاطی  ادیبوں  کی  چیزوں  کو  ترقی  پسند  چیزوں  کے  ساتھ  گڈمڈ  کرنا  شرو  ع  کر  دیا۔  عام  پڑھنے  والے  شدید  ذہنی  انتشار  کا  شکار  ہوئے۔  حلقہ  ارباب  ذوق  نے  ایک  اور  سلسلہ  بھی  شروع  کیا۔  وہ  بہترین  نظمیں  کے  نام  سے  ہرسال  اردو  نظموں  کا  انتخاب  شائع  کرتے  تھے  اور  اس  میں  اپنے  ڈھب  کی  چیزیں  منتخب  کرتے  تھے۔  یہ  انتخابات  ایسے  ناشرین  نے  بھی  شائع  کئے  جنہوں  نے  ترقی  پسندادب  کی  سب  سے  زیادہ  اشاعت  کی  تھی۔  بعض  انحطاطی  چیزوں  کوغلطی  سے  ترقی  پسند  سمجھ  کر  ترقی  پسند  رسائل  میں  بھی  شائع  کیا  گیا۔  مثلا  حسن  عسکری  کی  کہانی  ’’پھسلن‘‘  جو  نیا  ادب  میں  شائع  ہوئی  تھی۔  ن۔  م  راشد  کی  شاعری  کا  بیشتر  حصہ  زندگی  سے  فرار  کرکے  جنسیات  میں  پناہ  لینے  کی  ترغیب  دیتا  تھا۔  اس  کے  باوجود  راشد  کو  ترقی  پسند  حلقے  میں  شریک  سمجھا  گیا۔  انہوں  نے  خودبھی  انجمن  کی  تیسری  کانفرنس  میں  شرکت  کی۔  سعادت  حسن  منٹو  گور  کی  کے  ترجمے  کرنے  اور’’نیاقانون‘‘  جیسی  کہانی  لکھنے  کے  بعد  بڑی  تیزی  سے  انحطاط  کی  طرف  جا  رہے  تھے  اور  سنسنی  خیز،  فحش  اور  گندی  کہانیاں  لکھنے  لگے  تھے۔  عصمت  چغتائی  نے  بھی  اپنی  بغاوت  کے  لئے  جنسیات  ہی  کا  انتخاب  کیا۔  اور  کبھی  ’’گیندا‘‘  کی  طرح  کی  اچھی  اور  کبھی  ’’لحاف‘‘  کی  طرح  کی  بری  کہانیاں  لکھیں۔  نئے  لکھنے  والوں  میں  اور  بھی  بہت  سے  ادیب  اس  قسم  کی  مریضانہ  جنس  نگاری  کو  حقیقت  نگاری  سمجھ  کر  پیش  کر  رہے  تھے۔  یہ  تمام  چیزیں  ترقی  پسند  ادب  کے  ساتھ  کچھ  اس  طرح  مل  گئیں  کہ  ہر  نیا  ادیب  ترقی  پسند  قرار  پا  گیا  اور  ہر  نئی  تحریر  ترقی  پسند  ادب  کا  نمونہ۔  نیا  ادب  اور  ترقی  پسند  ادب  ہم  معنی  الفاظ  ہو  گئے۔  اس  وقت  سجاد  ظہیر،  احتشام  حسین،  ممتازحسین  اور  عزیز  احمد  نے  اپنے  مضامین  اور  تنقیدوں  سے  اس  ابتری  اور  انتشار  کو  دور  کرنے  کی  کوشش  کی۔  سجاد  ظہیر  نے  حیدرآباد  اردو  کانفرنس  (۱۹۴۵)  میں  اپنے  خطبہ  صدارت  میں  اس  پر  احتجاج  کیا  کہ  ’’ترقی  پسند  ادب  کے  مخالفین  ہر  نئے  ادیب  کو  اور  اگروہ  خراب  ادیب  ہے  تو  اور  زیادہ  باصرار،  ترقی  پسند  کانام  دے  کر  پوری  تحریک  کو  بدنام  کرنے  کی  کوشش  کرتے  ہیں۔‘‘  پھر  انہوں  نے  میراجی  کا  نام  لے  کر  بتایا  کہ  اس  قسم  کے  ادب  اور  شاعری  کا  ترقی  پسندی  سے  دور  کا  بھی  تعلق  نہیں  ہے۔  ’’وہ  عوام  سے  دور  بھاگتے  ہیں۔  ان  کے  مسائل  سے  انہیں  نفرت  ہے۔  ان  کی  بیمار  ذہنیت  زندگی  کی  ہر  اہم  حقیقت  سے  چشم  پوشی  کرنا  اپنا  فرض  سمجھتی  ہے۔  غرض  یہ  کہ  ان  کی  شاعری  سرتا  سرفراری  شاعری  ہے  اور  انسان  کے  دل  ودماغ  کو  بالیدگی  نہیں  بخشتی۔  اگر  خراب  قسم  کی  قدیم  شاعری  عیش  پرست  امرا  کی  تفریح  کا  سامان  تھی  تو  میرا  جی  کی  شاعری  آج  کل  کے  متوسط  طبقے  کے  اس  گروہ  کی  ذہنی  اور  نفسیاتی  کیفیت  کا  عکس  پیش  کرتی  ہے،  جو  زندگی  کی  پر  پیچ  راہوں  پرغول  بیاباں  کی  طرح  آوارہ  وسرگرداں  ہے،  وہ  ماضی  سے  نالاں  ہے۔  اس  کا  حال  محرومی  کی  ایک  دردناک  داستان  ہے۔  اس  کا  مستقبل  امید  سے  خالی  اور  تاریک  ہے۔‘‘  اسی  کے  ساتھ  انہوں  نے  یہ  بھی  کہا  کہ  ہمیں  ہر  ادیب  پر  مجموعی  حیثیت  سے  نظر  ڈالنی  چاہئے  اور  کھوٹے  کھرے  کوالگ  الگ  کرنا  چاہئے  اور  اس  ادبی  بددیانتی  سے  بچنا  چاہئے  جو  صرف  چند  لچرچیزوں  کا  انتخاب  کرکے  کسی  ادیب  یا  شاعر  کو  قابل  مذمت  قرار  دے  دیتی  ہے۔  اس  سلسلے  میں  انہوں  نے  خاص  طور  سے  منٹو  کا  ذکر  کیا،  ’’بعض  ایسے  افسانہ  نگار  ہیں  جن  کی  تحریروں  میں  بیک  وقت  کئی  رجحانات  ملتے  ہیں  مثلاً  سعادت  حسن  منٹو۔  یہ  اردو  کے  ایک  نہایت  اچھے  افسانہ  نگار  ہیں  اور  میں  کہوں  گا  کہ  ان  کے  چند  افسانے  ہمارے  ادب  کے  بہترین  افسانوں  میں  شمار  کئے  جا  سکتے  ہیں،  لیکن  یہ  بھی  واضح  ہے  کہ  ان  کے  بعض  افسانے  خراب  ہیں۔  بعض  رجعت  پسند  تک  ہیں۔  میں  نے  خود  منٹو  صاحب  سے  ایک  مرتبہ  ان  کے  افسانہ  ’’بو‘‘  کے  متعلق  یہ  کہا  کہ  آپ  کا  یہ  افسانہ  بہت  ہی  دردناک  لیکن  فضول  افسانہ  ہے  اس  لئے  کہ  درمیانی  طبقے  کے  ہر  آسودہ  حال  فرد  کی  جنسی  بدعنوانیوں  کا  تذکرہ  چاہے  وہ  کتنا  ہی  حقیقت  پر  مبنی  کیوں  نہ  ہو،  لکھنے  اور  پڑھنے  والے  دونوں  کے  لئے  تضیع  اوقات  ہے  اور  دراصل  زندگی  کے  اہم  ترین  تقاضوں  سے  اسی  قدر  فرار  کا  اظہار  ہے  جتنا  کہ  قدیم  قسم  کی  رجعت  پسندی  34‘‘  احتشام  حسین  نے  رشید  احمد  صدیقی  اور  علی  اختر  تلہری  کے  جواب  میں  نیا  ادب  اور  ترقی  پسند  ادب  کی  بحث  کرتے  ہوئے  صاف  صاف  بتایا  کہ  ترقی  پسند  ادب  نیا  ادب  ضرور  ہے  لیکن  سارا  نیا  ادب  ترقی  پسند  ادب  نہیں  ہے۔  انہوں  نے  فرائڈ  کے  تحلیل  نفسی  کے  مارے  ہوئے  اعصابی  ادب  کو  خاص  طور  سے  ترقی  پسندی  کے  زمرے  سے  خارج  کیا  اور  لکھا  کہ  ترقی  پسندوں  نے  کبھی  فرائڈ  کو  اپنا  امام  تسلیم  نہیں  کیا،  بلکہ  بہت  احتیاط  سے  اس  کے  نتائج  فکر  کا  مطالعہ  کیا  کیونکہ  ترقی  پسندی  اجتماعی  زندگی  کو  اصل  بنیاد  قرار  دیتی  ہے  اور  تحت  الشعور،  جنسی  دباؤ،  جنسی  بیماریوں  کو  بھی  وقت  کے  معاشی  اور  معاشرتی  حالات  سے  وابستہ  سمجھتی  ہے۔  محض  تجزیہ  نفس  سے  دلچسپی  لینے  والے  فردمیں  اس  قدر  محو  ہو  جاتے  ہیں  کہ  سماجی  انسان  نظر  انداز  ہو  جاتا  ہے۔  وہ  تحت  الشعور  اور  لاشعور  کی  دھندلی  اور  اندھیری  دنیا  میں  پہنچ  کر  زندگی  کے  ان  خارجی  اثرات  کو  نظر  انداز  کر  جاتے  ہیں  جن  سے  داخلیت  تربیت  پاتی  ہے۔  ممتاز  حسین  نے  انحطاطی  ادب  کے  ایک  اور  رجحان  انفعالی  رومانیت  پر  حملہ  کیا  جس  کا  سلسلہ  انیسویں  صدی  کے  فرانسیسی  انحطاط  پرستوں،  بودلیر،  ریمبو  اور  ورلین  سے  ملتا  ہے  اور  جس  کی  نمائندگی  حسن  عسکری  کرتے  ہیں۔  یہ  نظریہ  اذیت  کوشی،  اذیت  دہی،  ظلم  کے  نفسیاتی  جواز  کی  تلاش،  عوام  دشمنی،  نراجی  ذہنیت  کا  نظریہ  ہے۔  اس  گروہ  کے  لکھنے  والوں  نے  ’’حقیقت  کے  ادراک  کا  معیار  خود  اپنے  اعصاب  ہی  کو  بنار  کھا  ہے  اور  صرف  اپنے  داخلی  تاثرات  کو  ادب  میں  جگہ  دینا  چاہتے  ہیں۔  یہ  ایک  قسم  کی  خود  فریبی  اور  ذہنی  آشیاں  بندی  ہے۔‘‘  عزیز  احمد  نے  اپنی  کتاب  ’’ترقی  پسند  ادب‘‘  میں  راشد  کی  فراریت  اور  منٹو  اور  عصمت  کی  مریضانہ  جنس  نگاری  پر  تنقید  کی۔  راشد  کی  شاعری  اور  طبیعت  کا  مجموعی  رجحان  زندگی  کی  کشمکش  سے  گریزاں  اور  مفرور  ہے  اور  رجعت  کی  طرف  مائل  ہے۔  انہیں  ایک  ایسی  جگہ  کی  تلاش  ہے  جہاں  خیروشر  کے  تصورات  نہ  ہوں۔  صرف  دو  طاقتیں  ان  کے  دل  و  دماغ  پر  مسلط  ہیں،  جنس  اور  جنسی  تشنگی  کی  وجہ  سے  خواہش  مرگ۔  اس  ہمہ  گیر  جنس  پرستی  کی  روشنی  میں  ہی  راشد  صاحب  فطرت  کو  دیکھتے  ہیں  اور  اس  طرح  سہل  انگارلا  ادریت  کی  طرف  ان  کا  قدم  اٹھتا  ہے۔  جس  زندگی  میں  جنس  کے  برابر  اور  کوئی  قدرنہ  ہو،  اس  میں  موت  کی  خواہش  ضروری  ہے۔  یہ  فرار  کی  انتہا  ہے۔  ’’اس  کھوکھلے  پن  کی  وجہ  سے  راشد  کی  شاعری  میں  روانی  اور  سلاست  پیدا  نہ  ہو  سکی  جو  آزاد  شاعری  کی  سب  سے  بڑی  وجہ  جواز  ہے۔‘‘  اور  اس  لئے  راشد  نے  مغلق  اور  ناموس  ترکیبوں  کاسہارا  لے  کر  نظم  کا  ذہنی  وزن  بڑھانا  چاہا۔  ’’اور  یہ  اس  کی  کمزوری  کی  نشاہی  ہے۔۔‘‘  اسی  کے  ساتھ  عزیز  احمد  نے  یہ  بھی  بتایا  کہ  راشد  کی  بہت  سی  نظمیں  سترہویں  صدی  کے  بعض  انگریز  شعرا  مثلا  ڈن  (Donne)  اور  مارویل  (Marvele)  سے  ماخوذ  ہیں،  ’’لیکن  راشد  نے  کہیں  خیال  یا  موضوع  کا  حوالہ  نہیں  دیا  ہے۔‘‘  راشد  اور  ان  کی  شاعری  کو  اس  حد  تک  ترقی  پسند  سمجھ  لیاگیا  کہ  کرشن  چندر  نے  ’’ماورا‘‘  کا  دیباچہ  لکھا  اور  فیض  نے  ’’نقش  فریادی‘‘  کا  دیباچہ  راشد  سے  لکھوایا  جنہوں  نے  فیض  کے  یہاں  فرائڈ  کی  فرضی  بیماریاں  تلاش  کرکے  انہیں  بھی  اپنی  لپیٹ  میں  لے  لیا۔  منٹو  کے  یہاں،  ’’جنس  کا  طلسم  جس  میں  ان  کا  شعور  اور  لاشعور  چاروں  طرف  سے  گھرا  ہوا  ہے،  حددرجہ  مریضانہ  ہے۔  جنس  نے  سعادت  حسن  منٹو  کے  یہاں  مذہب  کی  جگہ  لے  لی  ہے۔  جس  مصنف  کے  ذہن  پرجنس  چھائی  ہو،  جنون  بھی  اس  سے  زیادہ  دور  نہیں  رہتا۔  منٹو  کا  انقلابی  ہیرو  بھی  بجائے  اس  کے  کہ  سلجھے  ہوئے  عمل  سے،  محنت  اور  کوشش  سے،  تبلیغ  سے  ملک  کو  کوئی  فائدہ  پہنچائے  بالعموم  اپنے  جوش  وجنون  میں  پاگل  خانے  یا  مرگھٹ  پہنچتا  ہے۔  سب  سے  بڑا  اعتراض  منٹو  پر  یہ  عائد  ہوتا  ہے  کہ  اس  میں  انسانیت  کا  راسخ  عقیدہ  کہیں  نظر  نہیں  آتا۔‘‘  عصمت  کی  مریضانہ  جنس  نگاری  پر  تنقید  کرنے  کے  بعد  عزیز  احمد  نے  یہ  لکھا  کہ  ’’اگر  ان  کی  جنس  پرستی  میں  ذراروک  اور  ٹھہراؤ  پیدا  ہو،  ذرا  اور  توازن  ہو  اور  زندگی  کے  دوسرے  پہلوؤں  کو  وہ  ان  کی  اصلی  جگہ  پر  دیکھنے  اور  سمجھنے  کی  کوشش  کریں  تو  یقین  ہے  کہ  اپنی  جدت  پسند  تحریر،  اپنی  قوت  مشاہدہ،  اپنی  بے  جھجک  جرأت  کی  وجہ  سے  وہ  درحقیقت  اپنے  لئے  اردوادب  میں  جگہ  پیدا  کرسکیں  گی۔‘‘  (عصمت  میں  یہ  خوشگوار  تبدیلی  آ  گئی  ہے)  سماج  کی  گندگی  اور  اس  کے  زہریلے  اثرات  سے  بچنا  آسان  کام  نہیں  ہے۔  ترقی  پسند  ادیب  اسی  سماج  میں  پیداہوئے  تھے  اوراسے  بدلنے  کی  کوشش  کر  رہے  تھے  جس  کے  صدیوں  کے  جاگیرداری  انحطاط  اور  اتنشار  میں  سامراجی  نظریات  نے  اپنا  زہر  گھول  دیا  تھا۔  اس  لئے  بعض  فرسودہ  قدریں،  بعض  غلط  نظریات،  بعض  انحطاطی  اثرات  خود  ترقی  پسند  ادیبوں  کی  تحریروں  میں  بھی  جھلک  آئے  تھے،  جنہیں  جلد  محسوس  نہیں  کیا  جا  سکا۔  کبھی  ان  کی  صحت  مند  رومانیت  بیمار  ہو  جاتی  تھی،  کبھی  فرار  پر  آمادہ  کر  دیتی  تھی  اور  کبھی  اکتاہٹ  اور  جھلاہٹ  ان  کی  تحریروں  میں  غیر  ضروری  تلخی  پیدا  کر  دیتی  تھی۔  یہ  چیزیں  مختلف  ادیبوں  کے  یہاں  مختلف  شکلوں  میں  نمودار  ہوتی  تھیں۔  تحریک  کی  ابتدا  سے  پہلے  اس  نے  سجاد  ظہیر  اور  رشید  جہاں  اور  احمد  علی  کی  تحریروں  میں  ’’انگارے‘‘  کا  روپ  اختیار  کیا  تھا۔  جذبی  کے  یہاں  قنوطیت  بن  کے  جھلکی  تھی۔  فیض  کے  یہاں  یہ  موضوع  سخن  کی  نظم  میں  ڈھل  گئی  اور  مجاز  سے  اس  نے  وہ  قطعہ  کہلوایا  جو  ا  پندرہ  برس  بعد  شائع  ہوا  ہے،  تاج  جب  مرد  کے  ماتھے  پہ  نظر  آتا  ہے  یک  بیک  خوں  مری  آنکھوں  میں  اتر  آتا  ہے  جب  نظر  آتا  ہے  عورت  کی  جبیں  پر  مجھ  کو  عجز  و  تمکین  کا  ہر  نقش  ابھر  آتا  ہے  ترقی  پسند  ادیب  اپنے  طبقات  اور  اپنے  سماج  کی  کئی  بیماریاں  ساتھ  لے  کر  آئے  تھے  جن  سے  انہوں  نے  آہستہ  آہستہ  صحت  پائی۔  اس  زمانے  کے  اس  الجھاؤ  کا  اظہار  سجاد  ظہیر  نے  ان  الفاظ  میں  کیا  ہے  کہ  ’’ترقی  پسند  ادیب  اچھے  بھی  ہیں  اور  برے  بھی،  کامیاب  بھی  اور  ناکامیاب  بھی۔  ترقی  پسندی،  وہ  ادب  میں  ہو  یا  عام  طور  سے  زندگی  میں،  کسی  جامد  یا  ثابت  تصور  کا  نہیں  بلکہ  متحرک  اور  سیال  تصور  کا  نام  ہے،  چنانچہ  ایسے  بھی  ادیب  ہیں  جو  کسی  دور  میں  ترقی  پسند  تھے  لیکن  اب  ترقی  کے  خلاف  ہیں۔  ایسے  بھی  ادیب  ہیں  جن  کی  ذہانت  اور  بیدار  مغزی  انہیں  اپنی  قدیم  رجعت  پرستی  سے  علیحدہ  کرکے  ترقی  پسندی  کی  جانب  کھینچے  لا  رہی  ہے۔  اس  کشش  کا  اظہار  ان  کی  تحریروں  میں  بھی  ہوتا  ہے،  جبکہ  دقیانوسی  خیالات  کی  تہہ  کے  نیچے  سے  زندگی  کی  روشنی  رہ  رہ  کے  جھلک  پڑتی  ہے۔  ایسے  بھی  نوجوان  ادیب  ہیں  جو  ادبار  اور  مایوسی  کی  اس  ہولناک  آپ  بیتی  سے  تنگ  آکر  جوکہ  ہمارے  نچلے  متوسط  طبقے  کی  قسمت  میں  آ  گئی  ہے،  ہر  اچھی  بری  چیز  کی  مخالفت  کے  لئے  اندھا  دھند  آمادہ  ہو  جاتے  ہیں۔  وہ  صرف  تخریب  سے  دلچسپی  رکھتے  ہیں،  لیکن  رفتہ  رفتہ  تجربات  اور  علم  کی  روشنی  حاصل  کرکے  وہ  ترقی  پسندی  کا  سچا  مفہوم  سمجھنے  لگتے  ہیں  اور  محسوس  کرتے  ہیں  کہ  راہ  نجات  تخریب  و  تعمیر  دونوں  کا  مطالبہ  کرتی  ہے  اور  وہی  مخالفت  اچھی  اور  صحت  بخش  ہے  جو  اپنے  بلند  مقاصد  کو  حاصل  کرنے  کے  سلسلے  میں  کی  جائے  اور  جو  سچے  معنوں  میں  برائی  کی  مخالفت  اور  بھلائی  کی  موافقت  ہو۔  چونکہ  ترقی  پسند  ادیب  ان  مختلف  مدارج  میں  پائے  جاتے  ہیں  بلکہ  کبھی  کبھی  تو  یہ  ہوتا  ہے  کہ  ایک  ہی  ادیب  کی  تحریروں  میں  ان  مختلف  کیفیات  کا  اظہار  ہوتا  ہے،  اس  لئے  یہ  کہنامشکل  ہو  جاتا  ہے  کہ  فلاں  ادیب  ترقی  پسند  ہے  یا  نہیں  اور  اگر  ہے  بھی  تو  وہ  ترقی  پسندی  کی  کس  منزل  میں  ہے  اور  کس  درجے  پر  ہے۔  اسی  لئے  یہ  ضروری  ہے  کہ  جب  ہم  کسی  ادیب  کے  متعلق  اظہار  رائے  کریں  تو  اس  کے  سارے  کارناموں  پر  نظر  ڈالیں  اور  دیکھیں  کہ  بحیثیت  مجموعی  اس  کا  رجحان  کدھر  ہے  35،  ترقی  پسند  ادب  کا  کارواں  ان  پر  پیچ  راہوں  سے  گزرتا  ہوا  آگے  بڑھتا  گیا  اور  نظریاتی  صفائی،  معنوی  گہرائی  اور  جذباتی  شدت  میں  اضافہ  ہوتا  گیا۔  دراصل  یہ  سفر  رومانیت  سے  حقیقت  نگاری  کی  طرف  تھا  جو  ترقی  پسند  کا  لازمی  رجحان  تھا۔  اس  میں  بعض  کٹھن  منزلیں  اور  دشوار  گزار  وادیاں  آتی  ہیں۔  حقیقت  نگاری  کے  لئے  محض  جذباتی  ابال  سے  کام  نہیں  چلتا  بلکہ  اس  سنجیدگی  اور  ٹھہراؤ  کی  ضرورت  ہوتی  ہے  جو  زندگی  کے  مطالعے  اور  گردوپیش  کے  حالات  کو  سمجھنے  سے  پیدا  ہوتا  ہے،  اس  لئے  جو  ادیب  اور  شاعر  اپنے  رومانی  خول  سے  باہر  نہیں  نکل  سکے  اور  عوام  سے  قریب  نہیں  آ  سکے،  ان  کا  تخلیقی  چشمہ  یا  تو  خشک  ہو  گیا  یا  انہوں  نے  تحریک  سے  علیحدگی  اختیار  کرکے  اول  جلول  بکنا  شروع  کر  دیا۔  اس  حقیقت  کو  بھی  فراموش  نہیں  کیا  جاسکتا  کہ  ترقی  پسند  مصنفین  کے  راستے  میں  معاشی  مشکلات  بھی  حائل  تھیں  (اور  اب  بھی  حائل  ہیں۔)  ان  کو  اپنا  پیٹ  بھرنے  اور  زندہ  رہنے  کے  لئے  کوئی  غیرا  دبی  کام  کرنا  پڑتا  تھا۔  اور  بسا  اوقات  وہ  کام  اتنا  زیادہ  ہوتا  تھا  کہ  ادبی  تخلیق  کے  لئے  وقت  نہیں  نکالا  جا  سکتا  تھا  یا  بھوک  اور  بےروزگاری  کی  تکلیفیں  انہیں  اتنا  کچل  دیتی  تھیں  کہ  وہ  اچھی  تخلیق  نہیں  کر  سکتے  تھے۔  ادب  اور  صحافت  کے  ذریعے  سے  کافی  آمدنی  ہو  نہیں  سکتی  تھی  اور  سرکاری  ملازمت  کے  دروازے  یا  تو  ان  پر  بند  تھے  یا  انہیں  سرکاری  ملازمت  کے  لئے  اپنے  جذبات  اور  خیالات  پر  پہرے  بٹھانے  پڑتے  تھے۔  ان  سب  باتوں  کی  وجہ  سے  کچھ  ادیب  نراج  کی  کیفیت  میں  مبتلا  ہوکر  ذہنی  اور  جذباتی  انتشار  کا  شکار  ہو  گئے  اور  کچھ  سرکاری  ملازمتوں  کی  قربان  گاہ  پر  بھینٹ  چڑھ  گئے،  لیکن  ان  سب  کے  باوجود  ترقی  پسند  ادب  کی  تخلیق  ہوتی  رہی۔  بحیثیت  مجموعی  اس  زمانے  میں  ترقی  پسند  ادب  نے  واضح  شکل  اختیار  کی۔  ملک  کا  سیاسی  ابال  نئی  بیداری  پیدا  کر  رہا  تھا  اور  پڑھنے  والوں  کے  نئے  گروہ  ابھر  رہے  تھے  جو  اچھے  جمہوری  اور  انقلابی  ادب  کا  مطالبہ  کر  رہے  تھے۔  کرشن  چندر  کے  فن  کا  نیا  موڑ  اسی  زمانے  سے  شروع  ہوتا  ہے۔  احتشام  حسین  کی  تنقید  نگاری  میں  اسی  زمانے  میں  پختگی  آئی  اور  اسی  زمانے  میں  احمد  ندیم  قاسمی  نے  مسلم  لیگ  کی  سیاست  سے  کنارہ  کشی  اختیار  کی  اور  عوامی  زندگی  کی  ترجمانی  کے  میدان  میں  قدم  رکھا  اور  کیفی  اعظمی  کی  شاعری  میں  ہمارے  ادب  نے  ایک  بڑی  واضح  سامراج  دشمن  اور  انقلاب  دوست  کی  شکل  اختیار  کی۔  ۱۹۴۵ء،  ۱۹۴۶ء  اور۱۹۴۷ء  میں  ترقی  پسند  تحریک  خوب  پھلی  پھولی  اور  اس  کے  بعد  س  اس  میں  بڑی  تیزی  اور  بیداری  پیدا  ہو  گئی  جس  کے  زیر  اثر  اچھی  اچھی  چیزیں  لکھی  گئیں۔  ۱۹۴۷ء  میں  تین  بڑے  اہم  سوالات  سامنے  آئے  جن  کا  جواب  دینا  ہر  ادیب  کا  فرض  بن  گیا۔  کوئی  ان  سے  گریز  نہیں  کر  سکتا  تھا۔  ان  سوالات  پر  ادیبوں  نے  اپنی  ادبی  تخلیقات  اور  مباحثوں  میں  جورویہ  اختیار  کیا،  اس  نے  ان  کی  ترقی  پسنداور  رجعت  پرست  سمت  کا  تعین  کر  دیا۔  ۱۹۴۶ء  سے  جو  فرقہ  وارانہ  فسادات  کا  سلسلہ  شروع  ہوا  وہ  ۱۹۴۸ء  تک  جاری  رہا۔  ۱۹۴۷ء  کے  وسط  میں  اس  نے  اتنا  بھیانک  روپ  اختیار  کر  لیا  کہ  ہندوستان  کی  پوری  تاریخ  میں  ایسے  ہولناک  فسادکی  مثال  نہیں  ملتی۔  پنجاب  اور  بنگال  کی  تقسیم  کے  ساتھ  ہندوستان  اور  پاکستان  میں  خون  کی  ندیاں  بہہ  گئیں  اور  گھر  اس  طرح  اجڑے  کہ  آج  تک  آباد  نہ  ہو  سکے۔  چنانچہ  آج  مغربی  پنجا  ب  میں  کسی  سکھ  یا  ہندو  کا  تلاش  کرنا  اور  مشرقی  پنجاب  میں  کسی  مسلمان  کی  پرچھائیں  ڈھونڈنا  عنقا  کی  جستجو  کرنے  کے  برابر  ہے۔  انحطاط  پسندوں  اور  جنس  پرستوں  نے  سیاسی  اور  سماجی  اسباب  کی  طرف  سے  آنکھیں  بند  کرکے  فسادات  کا  تجزیہ  فرائڈ  کی  تحلیل  نفسی  کے  ذریعے  سے  کرنا  چاہا  اور  اسے  عوام  کی  تشدد  پسند  جبلت  اور  جنسی  گھٹن  کا  نتیجہ  قرار  دیا۔  ایک  صاحب  نے  مجھ  سے  یہاں  تک  کہا  کہ  ہندوستان  کے  مردوں  اور  عورتوں  کو  دو  تین  سال  کے  لئے  گائے  بیلوں  کی  طرح  آزاد  چھوڑ  دیا  جائے  تو  سارا  فساد  ختم  ہو  جائےگا۔  یہ  بہیمانہ  نظریہ  جسے  تحلیل  نفسی  کا  مہذب  نام  دے  دیا  گیا  ہے،  سامراج  کا  دیا  ہوا  انتہائی  خبیث  نظریہ  ہے  جو  انسان  سے  اس  کا  شعور  چھین  کر  لاشعور  اور  جنسی  حیثیت  کی  بھول  بھلیاں  میں  پھنساکر  اسے  جانور  بنا  دیتا  ہے۔  ایک  گروہ  ایسا  بھی  تھا  جس  نے  ان  فسادات  کا  خیرمقدم  کیا  اور  خونریزی  کو  اس  خون  سے  تعبیر  کیا  جو  بچے  کی  ولادت  کے  وقت  ماں  کے  رحم  سے  جاری  ہوتا  ہے  (ممتاز  شیریں)  بعض  لوگوں  نے  فسادات  کا  فرقہ  وارانہ  تجزیہ  کرکے  کسی  ایک  فرقے  یامذہب  کے  لوگوں  کو  موردالزام  قرار  دے  دیا  (ایم  اسلم)  کسی  نے  ان  ہولناک  واقعات  سے  بھی  جنسی  لذت  کا  سامان  فراہم  کیا  (سعادت  حسن  منٹو)  لیکن  تر  قی  پسند  ادیبوں  نے  بڑی  سنجیدگی  کے  ساتھ  فرقے  وارانہ  فسادات  کے  سیاسی  اور  سماجی  اسباب  دریافت  کرنے  کی  کوشش  کی  اور  درندگی  کے  اس  اندھیرے  میں  بھی  انسانیت  کی  شمع  کی  ٹمٹماتی  ہوئی  لو  ڈھونڈلی۔  اس  موضوع  پر  ترقی  پسند  ادیبوں  نے  جو  کچھ  لکھا،  اس  میں  سب  سے  زیادہ  بلند  درجہ  کرشن  چندر  کی  کہانیوں  کو  حاصل  ہے  جن  میں  میرے  نزدیک  سب  سے  اچھی  کہانی  ’’پشاور  ایکسپریس‘‘  ہے۔  احمدعباس  36،  کی  کہانی  ’’جنتا‘‘  اور  عصمت  کی  کہانی  ’’جڑیں‘‘  بھی  اس  سلسلے  کی  اہم  اور  اچھی  کہانیاں  ہیں۔  دوسرا  سوال  ریاست  اور  حکومت  سے  وفاداری  کا  تھا  جو  ہندوستان  سے  زیادہ  پاکستان  میں  اٹھایا  گیا،  لیکن  بحث  میں  دونوں  جگہ  کے  ادیب  شریک  ہوئے۔  ۱۹۴۷ء  سے  پہلے  اس  سوال  کے  اٹھنے  کا  کوئی  امکان  ہی  نہ  تھا،  کیونکہ  ہندوستان  میں  ایک  بیرونی  سامراج  کی  حکومت  قائم  تھی۔  جس  سے  نفرت  ہر  ہندوستانی  کے  خون  کے  قطرے  قطرے  میں  رچی  اور  بسی  ہوئی  تھی۔  اور  وہ  لوگ  بھی  وفاداری  جن  کا  پیشہ  تھا  ادیبوں  سے  حکومت  کی  وفاداری  کامطالبہ  کرنے  کی  ہمت  نہیں  کر  سکتے  تھے،  لیکن  ہندوستان  اور  پاکستان  کی  تقسیم  کے  بعد  حسن  عسکری  پر  جو  ادب  کے  سماجی  کردار  کے  منکر  تھے،  یکایک  اسلام  اور  پاکستان  کا  ایسا  شدید  دورہ  پڑا  کہ  انہوں  نے  یہ  مطالبہ  کر  دیا  کہ  تمام  ادیبوں  کو  حکومت  اور  ریاست  کا  وفادار  ہونا  چاہئے  اور  لطف  یہ  ہے  کہ  وہ  یہ  مطالبہ  کرتے  جا  رہے  تھے  اور  یہ  کہتے  جارہے  تھے  کہ  ادیب  کی  دو  شخصیتیں  ہوتی  ہیں۔  ایک  ادیب  کی  اور  دوسری  شہری  کی۔  اور  شہری  کی  حیثیت  سے  جو  فریضہ  ا  س  پر  عائد  ہوتا  ہے  ادیب  کی  حیثیت  سے  عائد  نہیں  ہوتا۔  دراصل  اس  مطالبے  کی  تہہ  میں  ایک  بہت  بڑی  شرارت  چھپی  ہوئی  تھی۔  حسن  عسکری  کو  یہ  معلوم  تھا  کہ  ترقی  پسند  ادیب  حکومت  اور  ریاست  سے  وفاداری  کا  اعلان  نہیں  کرے  گا۔  ایسی  صورت  میں  وہ  یہ  ثابت  کر  سکیں  گے  کہ  ترقی  پسند  ادیب  پاکستان  کے  غدار  ہیں  اور  غداروں  کی  جگہ  یا  تو  جیل  میں  ہے  یا  پاکستان  کے  باہر  جلاوطنی  کے  عالم  میں۔  اس  طرح  رجعت  پرست  اور  انحطاطی  ادب  کے  لئے  میدان  صاف  ہو  جائےگا  اور  وہ  ادیب  پنپ  سکیں  گے  جن  کی  تعریف  حسن  عسکری  نے  ان  الفاظ  میں  کی  تھی  کہ  ہر  ادیب  بقول  آڈن  کے  کسی  نہ  کسی  حد  تک  فاشسٹ  ضرور  ہوتا  ہے  اور  یہ  سوال  اتنا  ہی  اشتعال  انگیز  تھا  جتنا  اشتعال  انگیز  ایک  فاشسٹ  ہو  سکتا  ہے۔  اس  پر  بہت  بڑی  تحریری  بحث  ہوئی  جو  مہینوں  چلتی  رہی۔  اس  بحث  میں  پاکستان  اور  ہندوستان  کے  بہت  سے  ادیبوں  نے  حصہ  لیا  اور  اس  کے  ذریعہ  سے  بہت  سے  الجھے  ہوئے  مسائل  صاف  ہو  گئے  اورکئی  بت  جنہیں  اب  تک  ترقی  پسند  سمجھا  جاتا  تھا،  منہ  کے  بل  زمین  پر  گر  پڑے۔  ترقی  پسند  ادیبوں  نے  اس  سوال  کا  بہت  معقول  اور  سلجھا  ہوا  جواب  دیا۔  ترقی  پسند  ادیب  عوام  کے  وفادار  ہیں۔  ملک  اور  قوم  کے  وفادار  ہیں۔  وہ  اتنے  ہی  ذمہ  دار  ادیب  ہیں  جتنے  ذمہ  دار  شہری  ہیں۔  ان  کی  ادبی  اور  شہری  زندگی  میں  کوئی  ٹکراؤ  نہیں  ہے۔  اگر  ریاست  اور  عوام  کے  درمیان  کوئی  تضاد  نہیں  ہے،  اگر  حکومت  عوام  کی  ہے  اور  ملک  اور  قوم  کی  بہتری  کے  لئے  ہے  تو  ترقی  پسند  ادیب  ریاست  اور  حکومت  کے  وفادار  ہیں  ورنہ  نہیں۔  اس  جذبے  کا  نچوڑ  احتشام  حسین  نے  دو  سطروں  میں  پیش  کر  دیا،  ’’اچھے  ادیب  کا  انسان  دوست  ہونا  ضروری  ہے۔  حکومت  دوست  ہونا  ضروری  نہیں  ہے۔  وہ  حکومت  سے  غذاری  کر  سکتا  ہے،  عوام  سے  غدار  ی  نہیں  کر  سکتا۔‘‘  ساتھ  ساتھ  احتشام  حسین  نے  ان  ادیبوں  کی  بھی  قلعی  کھول  دی  جنہوں  نے  یہ  سوال  اٹھایا  تھا،  ’’کیا  آج  حکومت  اور  ریاست  سے  وفاداری  کامسئلہ  انہیں  ادیبوں  نے  نہیں  اٹھایا  ہے  جو  کل  تک  ادب  کے  غایتی  ہونے  پر  ہنستے  تھے؟  جو  ادیبوں  کی  انسان  دوستی  کا  مضحکہ  اڑاتے  تھے؟  جو  عوام  سے  ہمدردی  کے  اظہار  کو  غیر  ادبی  موضوع  کہتے  تھے؟  آج  وہ  ان  تنکوں  کا  سہارا  تلاش  کر  رہے  ہیں  جنہیں  کل  تک  کمزور  اور  ہیچ  سمجھتے  تھے۔  ایسا  ہونا  ضروری  تھا  کیونکہ  جو  لوگ  انقلابی  قدروں  سے  بچنے  اور  زندگی  کے  عام  مسائل  سے  بے  تعلق  رہنے  کا  دعویٰ  کرتے  ہیں،  درحقیقت  ذہنی  طور  پر  اس  نظام  حیات  کو  قبول  کر  لیتے  ہیں  جس  سے  وہ  الگ  رہنے  کے  فریب  میں  مبتلاہیں  یا  جس  کی  مخالفت  عوام  کرتے  ہیں۔  ان  کا  سارا  ذہنی  انتشار،  ان  کی  ناآسودگی  اور  الم  کوشی  کسی  عظیم  الشان  یا  اہم  آفاقی  بے  ترتیبی  کو  دور  کرنے  کے  لئے  نہیں  ہوتی  بلکہ  ان  کا  مقصد  محض  خود  غرضانہ  تسکین  جوئی  ہوتا  ہے۔  یہی  وجہ  ہے  کہ  کسی  نہ  کسی  شکل  میں  وہ  عوام  پر  بے  اعتمادی  ظاہر  کرتے  ہیں  اور  انسان  دوستی  کے  جذبے  کو  نفرت  کی  نظر  سے  دیکھتے  ہیں۔  وہ  خواص،  یا  غیر  معمولی  انسانوں  سے  اپنے  ذہنی  رابطے  کا  ذکر  کرکے  اپنی  عوام  دشمنی  پر  پردہ  ڈال  دیتے  ہیں۔  ایسے  ادیبوں  کی  بے  تعلقی،  بے  تعلقی  نہیں  رہتی،  جانب  داری  بن  جاتی  ہے۔  ایک  طرح  کی  نراجی  شخصیت  کے  اظہا  ر  کے  باوجود  ان  کی  محبت  اور  نفرت  کا  راز  ظاہر  ہو  جاتا  ہے۔‘‘  تیسرا  سوال  جو  پہلے  دو  سوالوں  سے  کسی  طرح  کم  اہم  نہیں  تھا،  زبان  کا  مسئلہ  تھا۔  یہ  مسئلہ  بے  حد  پیچیدہ  ہ  اور  آج  بھی  الجھا  ہوا  ہے۔  اس  پر  ترقی  پسند  ادیبوں  نے  اظہار  خیال  کیا  ہے  لیکن  ابھی  تک  کسی  معقول  متفقہ  نتیجے  پر  نہیں  پہنچے  ہیں۔  اس  پرسب  سے  زیادہ  غور  و  فکر  سجاد  ظہیر،  ڈاکٹر  علیم،  فراق  گورکھپوری  اور  احتشام  حسین  نے  کیا  ہے۔  یوں  تو  زبان  کا  مسئلہ  بہت  دنوں  سے  زیر  بحث  تھا  لیکن  اگست  ۱۹۴۷  کے  بعد  اس  کی  نوعیت  بالکل  بدل  گئی۔  ہندوستان  میں  ہندی  کو  راشٹر  بھاشا  اور  پاکستان  میں  اردو  کو  سرکاری  زبان  قرار  دیا  گیا۔  ہندوستان  میں  ہندوستانی  بولنے  والے  علاقے  میں  اردو  کچلی  جانے  لگی  اور  غیر  ہندوستانی  علاقوں  میں  دوسری  زبانوں  نے  یہ  محسوس  کیا  کہ  ہندی  ان  پر  لادی  جا  رہی  ہے۔  پاکستان  میں  جہاں  کے  کسی  علاقے  میں  اردو  عوام  کی  زبان  نہیں  ہے،  اسے  سرکاری  حیثیت  سے  ریاست  کی  زبان  کا  درجہ  دے  دیا  گیا  جس  پر  خاص  طور  سے  بنگالیوں  نے  بڑا  احتجاج  کیا  اور  عملی  جدوجہد  کے  میدان  میں  اترآئے  (یہ  جدوجہد  آج  بھی  جاری  ہے)  ترقی  پسند  ادیبوں  نے  ہندوستان  اور  پاکستان  میں  زبانوں  کی  اس  کشمکش  کو  تشویش  کی  نگاہوں  سے  دیکھا  اور  ان  کے  بارے  میں  ایک  صحیح  رویہ  اختیار  کرنے  کی  کوشش  کی۔  اس  کوشش  میں  اردو  اور  ہندی  کے  ترقی  پسند  ادیب  شریک  تھے۔  انہوں  نے  اس  سوال  کو  کئی  پہلوؤں  سے  دیکھا  کہ  سارے  ہندوستان  کی  زبان  ہندی  اور  سارے  پاکستان  کی  زبان  اردو  ہے؟  اس  کے  جواب  میں  سب  ادیب  اس  پر  متفق  تھے  کہ  نہ  ہندی  سارے  ہندوستان  کی  اور  نہ  اردو  سارے  پاکستان  کی  زبان  ہے۔  ہر  زبان  کو  اپنے  علاقے  میں  پوری  طرح  پھلنے  پھولنے  کا  موقع  ملنا  چاہئے  اور  ان  کے  بولنے  والوں  کو  اس  کا  حق  ہونا  چاہئے  کہ  وہ  اپنا  سارا  تہذیبی،  سماجی  اور  سیاسی  کاروبار  اپنی  اپنی  زبانوں  میں  چلائیں۔  دوسرا  سوال  یہ  تھا  کہ  کیا  اردو  اور  ہندی  دو  الگ  الگ  زبانیں  ہیں  یا  ایک  ہی  زبان  کے  دو  ادبی  روپ  ہیں،  جو  دو  مختلف  لپیوں  میں  لکھے  جاتے  ہیں۔  اگر  وہ  دو  الگ  الگ  ایک  ہی  زبان  کے  دو  ادبی  روپ  ہیں  تو  انہیں  ایک  دوسرے  سے  قریب  لانے  کی  کیا  صورت  ہو  سکتی  ہے،  تاکہ  مستقبل  میں  یہ  دونوں  ادبی  روپ  مل  کر  ایک  بہتر  ادبی  روپ  کی  شکل  اختیار  کر  سکیں؟  اس  سوال  پر  سب  سے  زیادہ  اختلاف  رائے  کا  اظہارہوا۔  بعض  لوگوں  نے  ہندی  اور  اردو  کو  دو  الگ  الگ  زبانیں  قرار  دیا۔  ہندی  شمالی  ہندوستان  کے  ہندوؤں  کی  زبان  اور  اردو  مسلمانوں  کی  زبان۔  ان  میں  سے  کچھ  لوگوں  کا  خیال  یہ  تھا  کہ  دونوں  کو  زندہ  رہنے  کا  حق  حاصل  ہے  اور  کچھ  کا  یہ  کہ  اب  اردو  کو  ہندی  کے  سامنے  پسپا  ہونا  چاہئے۔  کچھ  لوگوں  کی  یہ  رائے  تھی  کہ  یہ  ایک  ہی  زبان  کے  دو  روپ  ہیں  اوران  کو  ایک  دوسرے  میں  سمونے  کی  ایک  شکل  تو  یہ  ہو  سکتی  ہے  کہ  اردو  ہندی  میں  ضم  ہو  جائے  اور  دوسری  یہ  کہ  دونوں  کو  آزاد  نشوونما  کا  موقع  دیا  جائے  اور  آسان  سے  آسان  زبان  لکھنے  کی  کوشش  میں  قریب  لایا  جائے  تاکہ  ایک  ایسی  زبان  بن  سکے  جس  میں  دونوں  کے  بہترین  عناصر  شامل  ہوں۔  اسی  کے  ساتھ  ایک  سوال  یہ  بھی  تھا  کہ  سارے  ملک  کی  ایک  راشٹر  بھاشا  یا  قومی  زبان  ہونی  چاہئے  یا  نہیں۔  اس  پر  بھی  دو  طرح  کے  خیالات  ظاہر  کئے  گئے۔  ایک  یہ  کہ  ایک  سرکاری  زبان  کا  ہونا  ضروری  ہے  ورنہ  مختلف  صوبوں  کے  درمیان  کوئی  ربط  قائم  رکھنے  کا  ذریعہ  نہیں  رہ  جائےگا۔  دوسرا  یہ  کہ  سرکاری  طور  سے  کسی  ایک  زبان  کا  مسلط  کرنا  ضروری  نہیں  ہے۔  حکومت  ہر  زبان  کے  برابر  حقوق  تسلیم  کرے  اور  مختلف  زبانوں  اور  صوبوں  کے  لوگ  باہمی  ربط  قائم  رکھنے  اور  تبادلہ  خیال  کے  لئے  ایک  زبان  (ہندی،  ہندوستانی  اردو)  کو  خود  اپنا  لیں  گے۔  پہلی  صورت  جبریہ  کی  ہوگی  جس  سے  باہمی  منافرت  اور  دشمنی  بڑھےگی  اور  دوسری  صورت  خود  اختیاری،  جس  سے  باہمی  ربط  ضبط،  میل  اور  محبت  میں  اضافہ  ہوگا۔  یہ  بحث  ترقی  پسند  حلقوں  کے  باہر  بھی  جاری  تھی  لیکن  فرق  یہ  تھا  کہ  باہر  اس  بحث  میں  قومی  عصبیت  اور  فرقہ  پرستی  کے  جذبات  کام  کر  رہے  تھے  لیکن  ترقی  پسند  حلقوں  میں  ٹھنڈے  دل  سے  بحث  کی  جا  رہی  تھی  اور  اسے  عوامی  نقطہ  نظر  سے  حل  کرنے  کی  کوشش  کی  جا  رہی  تھی۔  اس  سلسلے  میں  انجمن  ترقی  پسند  مصنفین  کے  سابق  سکریٹری  سجاد  ظہیر  اور  موجودہ  سکریٹری  ڈاکٹر  رام  بلاس  شرما  (ہندی  کے  مشہور  نقاد  اور  شاعر)  نے  جو  کچھ  لکھا  وہ  سب  سے  زیادہ  سلجھا  ہوا  اور  سائنٹفک  نظریہ  ہے  جس  پر  ہندی  اور  اردو  کے  ترقی  پسند  ادیبوں  کی  اکثریت  متفق  ہے۔  پھر  بھی  یہ  مسئلہ  ابھی  پوری  طرح  حل  نہیں  ہوا  ہے  اور  انجمن  نے  اس  کے  بارے  میں  کوئی  سرکاری  پالیسی  اختیار  نہیں  کی  ہے۔  یہاں  میں  ان  دونوں  کی  تحریروں  کالب  لباب  پیش  کرتا  ہوں،  اردو  اور  ہندی  دوالگ  الگ  زبانیں  نہیں  ہیں  بلکہ  ایک  ہی  زبان  کے  دوادبی  روپ  ہیں  جسے  عرف  عام  میں  ہندوستانی  کہا  جاتا  ہے  اور  جو  اس  علاقے  میں  بولی  اور  سمجھی  جاتی  ہے  جو  انبالہ  سے  بہار  تک  اور  دہلی  سے  ناگپور  تک  پھیلا  ہوا  ہے۔  یہ  دونوں  روپ  شہروں  میں  رائج  ہیں  لیکن  دیہاتوں  میں  بھی  سمجھے  جاتے  ہیں،  جہاں  اردو  اور  ہندی  زبان  کی  مختلف  بولیاں  مثلاً  اودھی،  برج  بھاشا  وغیرہ  بولی  جاتی  ہیں۔  اردو  اور  ہندی  کی  نحوی  ساخت  ایک  ہے۔  دونوں  کی  بنیاد  کھڑی  بولی  ہے  جو  مدھیہ  پردیش  کی  شورسینی  اپ  بھرنش  سے  نکلی  ہے۔  رسم  خط  کے  علاوہ  ان  دونوں  کے  ادبی  روپ  میں  جو  اختلاف  ہے  وہ  جاگیرداری  عہد  کی  یادگار  ہے  اور  اس  کے  تاریخی  اسباب  ہیں۔  اس  کے  بعد  انگریزی  سامراج  نے  اپنی  حکومت  کی  مصلحتوں  کے  لئے  اس  اختلاف  کو  اور  بڑھایا  اور  انہیں  خالص  ہندو  اور  مسلم  زبانوں  کی  شکل  دینے  کی  کوشش  کی۔  ملک  کے  ہندو  اور  مسلم  بورژوا  طبقوں  نے  سامراج  کی  اس  میراث  کو  اپنے  طورسے  استعمال  کیا  اور  ان  کے  عالموں  نے  نظریاتی  بنیادیں  گڑھ  لیں۔  ’’برطانوی  سامراج  نے  خطاب  یافتہ  لوگوں  کی  ایک  فوج  تیار  کری  جو  ہندی  اور  اردو  ادب  کے  لیڈر  بن  گئے  اور  ان  میں  اپنے  سامراج  دوست  اور  عوام  دشمن  نقطہ  نظر  کو  داخل  کر  دیا۔  برطانوی  سامراج  کے  زیر  سایہ  نظام  حیدرآباد  مسلم  کلچر  اور  اردو  کے  اور  بیکانیر  اور  الور  اور  بھرت  پور  وغیرہ  کے  مہاراجے  ہندو  کلچر  اور  ہندی  بلکہ  سنسکرت  کے  سرپرست  بن  گئے۔  مہاراجا  الور  اور  ڈاکٹر  کیلاش  ناتھ  کاٹجو  اس  کے  حامی  ہیں  کہ  سنسکرت  کو  ہندوستان  کی  قومی  زبان  بنایا  جائے۔‘‘  زبان  کے  سامراجی  ماہرین  میں  سب  سے  بڑا  اور  اہم  نام  گریرسن  کا  ہے  جس  نے  زبان  کی  بنیاد  نسل  اور  مذہب  پر  قائم  کرنے  میں  سامراجی  مقاصد  کی  مدد  کی  ہے۔  اسے  اور  اس  کے  ماتحتین  کو  تین  سال  تک  ہندوستان  کے  خزانے  سے  اس  لئے  روپیہ  ملتا  رہاکہ  وہ  ہندوستان  کی  زبانوں  کا  تفصیلی  جائزہ  لیں۔  گریرسن  جس  نے  زبانوں  کا  تجزیہ  خالص  سامراجی  نقطہ  نظر  سے  کیا  اور  اردو  کو  مسلمانوں  کی  زبان  قرار  دے  کریہ  کہا  کہ  مسلمان  اردو  لکھتے  وقت  الفاظ  کی  ترتیب  فارسی  طریقے  پر  رکھتے  ہیں  اور  ہندو  سنسکرت  طریقے  پر،  اپنے  بعد  کے  آنے  والے  سامراج  دوست  اور  عوام  شمن  عالموں  کے  لئے  ایک  میراث  چھوڑ  گیا  جس  کا  استعمال  کرکے  آج  اردو  اور  ہندی  کے  اختلاف  سے  ہندو  مسلم  نفاق  کی  آگ  بھڑکائی  جا  رہی  ہے۔  ہندو  اور  مسلم  تفریق  کے  ساتھ  ساتھ  برطانوی  سامراج  نے  ہندوستان  کے  علاقے  کو  ٹکڑے  ٹکڑے  کرکے  مختلف  صوبوں  میں  بانٹ  دیا  جس  کا  ایک  حصہ  مشرقی  پنجاب  میں  ہے،  ایک  دہلی  میں،  ایک  اترپردیش  میں،  ایک  بہار  میں  اور  ایک  مدھیہ  پردیش  میں  تاکہ  ہندوستانی  عوام  تہذیبی  طور  پر  متحد  نہ  ہو  سکیں۔  اس  طرح  زبان  اور  تہذیب  کی  غیر  مساوی  ترقی  اور  اختلافات  کو  سامراجی  مقاصد  کے  لئے  استعمال  کیا  گیا  اور  ہندی  اور  اردو  کے  ادبی  اسٹائل  کو  ایک  دوسرے  سے  دور  رکھنے  میں  کامیابی  حاصل  کی  گئی۔  چونکہ  ہندی  اور  اردو  دوا  لگ  الگ  زبانیں  نہیں  ہیں  بلکہ  ایک  ہی  زبان  کے  دو  ادبی  رو  پ  ہیں  جنہیں  ایک  ہی  علاقے  کے  بسنے  والے  ہندو  اور  مسلمان  دونوں  استعمال  کرتے  ہیں،  اس  لئے  ان  دونوں  کا  الگ  الگ  رہنا  نہ  تو  صحیح  ہے  اور  نہ  ممکن۔  وہ  وقت  ضرور  آئےگا  جب  ہماری  زبان  کا  ارتقا  اس  منزل  پر  پہنچ  جائےگا  جہاں  ہندی  اور  اردو  کے  ادبی  روپ  مل  کر  ایک  بہتر  اور  خوبصورت  روپ  اختیار  کر  لیں  گے۔  اس  کے  لئے  نہ  محض  کوشش  اور  جدوجہد  کرنی  پڑے  گی  بلکہ  ان  حالات  کو  بدلنا  اور  ان  تضادوں  کو  دور  کرنا  پڑےگا  جوان  دونوں  کی  علیحدگی  کے  ذمہ  دار  ہیں  اور  دونوں  کی  ادبی  اور  تہذیبی  روایتوں  کے  ان  جمہوری  عناصر  کو  ابھارنا  پڑےگا  جو  دونوں  کی  علیحدگی  کے  باوجود  دونوں  میں  مشترک  ہیں۔  دونوں  کو  ملا  کر  ایک  کر  دینے  کا  یہ  طریقہ  غلط  اور  غیر  جمہوری  ہے  جو  مولانکر  اور  ان  کی  طرح  کے  لوگ  پیش  کرتے  ہیں  کہ  اردو  کو  اقلیت  کی  زبان  قرار  دے  کر  بالکل  ختم  کر  دیا  جائے۔  وہ  اسے  ’’عقل  کا  تقاضا‘‘  سمجھتے  ہیں  کہ  اتحادکے  لئے  اگر’’کسی  گروپ  کے  کلچر  اور  زبان  کو  تباہ  ہی  کرنا  پڑے  تو  وہ  گروپ  اکثریت  کا  نہیں  بلکہ  اقلیت  کا  ہونا  چاہئے۔‘‘  (مولانا  نکر،  ٹائمس  آف  انڈیا،  دہلی۔  رام  بلاس  شرما  کا  دیا  ہواحوالہ۔)  حقیقت  یہ  ہے  کہ  یہ  عقل  کا  نہیں  بلکہ  رجعت  پرستی  اور  زبردستی  کا  تقاضا  ہے۔  دوسرا  طریقہ  جو  بعض  لبرل  قسم  کے  لوگ  پیش  کرتے  ہیں  اور  غیر  عملی  اور  مکنیکل  ہے۔  ان  کا  خیال  یہ  ہے  کہ  ہندی  اور  اردو  کوقریب  لانے  کے  لئے  دونوں  کی  ابتدائی  بنیادی  شکل  کو  استعمال  کرنا  چاہئے  جسے  ہندوستانی  کہتے  ہیں۔  یہ  حل  پیش  کرنے  والے  یہ  محسوس  نہیں  کرتے  کہ  اس  قسم  کی  ابتدائی  بنیادی  ہندوستانی  اعلیٰ  تہذیبی  اور  تعلیمی  ضرورتوں  کو  پورا  نہیں  کر  سکتی۔  دراصل  وہ  اس  تضاد  اور  ان  اسباب  کو  نہیں  دیکھتے  جو  اردو  اور  ہندی  کی  علیحدگی  کے  ذمہ  دار  ہیں۔  اردو  اور  ہندی  کے  فرق  کے  سوال  کو  عوام  کی  سیاسی  اور  تہذیبی  جدوجہد  اور  ترقی  سے  الگ  کرکے  کبھی  حل  نہیں  کیا  جا  سکتا۔  اب  تک  ہندوستان  میں  ہندو  مسلم  سوال  کو  جس  طرح  حل  کرنے  کی  کوشش  کی  گئی  ہے  اور  اس  میں  ناکامی  ہوئی  ہے،  اسی  طرح  اردو  ہندی  کے  سوال  کو  حل  کرنے  کی  کوشش  میں  ناکامی  ہو  رہی  ہے۔  ہندو  مسلم  سوال  کو،  جنتا  کی  جمہوری  تحریک  کو  آگے  بڑھا  کر  نہیں  بلکہ  کسی  نہ  کسی  طرح  فرقہ  وارانہ  تناسب  قائم  کرکے  حل  کرنے  کی  کوشش  کی  گئی  ہے۔  زبان  کے  سلسلے  میں  بھی  یہی  صورت  اختیاکی  گئی  ہے۔  عام  بول  چال  کی  زبان  کو  اعلیٰ  تہذیب  اور  تعلیمی  مقاصد  کی  خاطر  استعمال  کرنے  کے  لئے  ترقی  دینے  کے  بجائے  سنسکرت،  عربی  اور  فارسی  الفاظ  کے  تناسب  پر  بحثیں  کی  گئی  ہیں۔  دراصل  ہندی  اردو  کے  فرق  کو  دور  کرنے  کا  مسئلہ  جنتا  کی  جہالت  دور  کرنے  اور  تہذیب  و  ادب  کو  عوام  تک  پہنچانے  کا  بھی  مسئلہ  ہے  اور  اسی  کے  ساتھ  ساتھ  ماضی  پرستی،  احیائیت  اور  نسلی  برتری  کے  قسم  کے  سامراجی  نظریات  اور  رجحانات  کا  قلع  قمع  کرنے  کا  بھی  مسئلہ  ہے  جو  بعض  دانشوروں  کے  ذریعے  سے  ادب  میں  آئے  ہیں  اور  اردو  ہندی  کے  فرق  کی  خلیج  کو  وسیع  تر  کر  دیتے  ہیں۔  اردو  اور  ہندی  کوقریب  لانے  کے  لئے  اس  خلیج  کو  پاٹنا  ضروری  ہے  جو  بول  چال  کی  زبان  اور  ادبی  زبان  کے  درمیان  حائل  ہے  اور  اس  خلیج  کو  بھی  کم  کرنا  ہے  جو  شہروں  کی  زبان  اور  دیہاتوں  کی  بولیوں  سے  بیچ  میں  حائل  ہے۔  اس  مقصد  کے  لئے  جہاں  ایک  طرف  یہ  ضروری  ہے  کہ  ادب  اور  تہذیب  کو  عام  کرکے  جنتا  تک  لے  جایا  جائے  وہاں  یہ  بھی  ضروری  ہے  کہ  بول  چال  کی  زبان  کو  ترقی  دے  کر  اعلیٰ  تہذیبی  مقاصد  کے  لئے  استعمال  کے  قابل  بنایا  جائے۔  یہ  تہذیبی  جدوجہد  ہے  جو  عوام  کی  سیاسی  جدوجہد  سے  وابستہ  ہے  اور  اس  حقیقت  سے  رو  گردانی  ممکن  نہیں۔  ’’قدیم  مذہبی  رسوم  اور  روایات  کا  اثر  روز  بروز  کم  ہوتا  جا  رہا  ہے۔  پرانے  تصورات  اور  روایتیں  جو  باقی  رہ  گئی  ہیں  ان  کا  مذہبی  رنگ  اڑ  گیا  ہے۔  مشترکہ  زبان  اور  کلچر  کی  ترقی  کے  لئے  زندگی  کا  مشترکہ  ماحول  نہایت  ضروری  ہے۔  اس  لئے  ایسے  اثرات  جو  خالص  ہندو  یا  خالص  اسلامی  (مذہبی  نقطہ  نظر  سے)  ہیں،  وہ  بتدریج  ختم  ہو  رہے  ہیں۔  جیسے  جیسے  ان  تصورات  کے  پھیلانے  والے  طبقے  مرتے  جائیں  گے،  یہ  تصورات  بھی  ختم  ہوتے  جائیں  گے۔  ہمیں  اپنے  ملک  کے  ادیبوں  اورخاص  طور  سے  بڑے  ترقی  پسند  ادیبوں  کے  یہاں  ایک  مشترکہ  تہذیبی  روایت  ملتی  ہے۔‘‘  (ڈاکٹر  رام  بلاس  شرما)  اس  مشترکہ  تہذیبی  روایت  کو  ترقی  دینے  کی  ضرورت  ہے  اورجب  ادب  عوام  کی  موجودہ  زندگی  اور  جدوجہد  کی  ترجمانی  کرےگا  تو  یہ  مشترکہ  تہذیبی  روایت  اور  زیادہ  ترقی  کرےگی  اور  ہندی  اور  اردو  کے  موجودہ  فرق  کو  مٹانے  میں  مفید  ثابت  ہوگی۔  سنسکرت  یا  فارسی  اور  عربی  کی  پابندی  کا  جہاں  تک  سوال  ہے،  یا  دوسرے  لفظوں  میں  اعلیٰ  ادبی  اور  تہذیبی  ضرورتوں  کے  لئے  جہاں  تک  پرانی  زبانوں  سے  الفاظ  لینے  کا  سوال  ہے،  یہ  صرف  اس  طرح  حل  ہو  سکتا  ہے  کہ  بول  چال  کی  زبان  بننے  اور  اس  کے  ترقی  کے  اصول  کو  ہم  اس  کی  اعلیٰ  منزلوں  میں  بھی  برتیں۔  کیا  ہندی  اور  اردو  کی  بول  چال  کی  زبان  میں  بھی  سنسکرت  یا  عربی  فارسی  الفاظ  کی  پابندی  کی  جاتی  ہے؟  ظاہر  ہے  کہ  ایسا  نہیں  ہوتا  جیسا  کہ  عمل  سے  ثابت  ہے۔  بول  چال  کی  زبا  ن  میں  جب  کسی  کلاسیکی  زبان  کے  لفظ  لئے  جاتے  ہیں  تو  کیا  اصول  برتا  جاتا  ہے؟  (۱)  لفظ  لیتے  وقت  اس  کا  خیال  نہیں  رکھا  جاتا  کہ  جس  طرح  کلاسیکی  زبانوں  میں  استعمال  ہوتا  تھا  اسی  طرح  استعمال  کیا  جائے۔  (۲)  صرف  ایسے  ہی  لفظ  لئے  جاتے  ہیں  جو  اس  زبان  کے  لئے  موزوں  ہوتے  ہیں  اور  جو  سنسکرت  اور  فارسی  سے  مختلف  زبان  ہے  یعنی  پرانی  زبانوں  سے  ہر  لفظ  نہیں  لیا  جا  سکتا۔  صرف  ایسا  ہی  لفظ  لیا  جا  سکتا  ہے  جو  اس  بول  چال  کی  زبان  سے  جو  پرانی  زبانوں  سے  مختلف  ہے  میل  کھا  سکے،  اس  میں  کھپ  سکے۔  (۳)  جو  لفظ  لیے  جاتے  ہیں  اکثر  ان  کا  تلفظ  بھی  بدل  جاتا  ہے  مثلا  سنسکرت  کا  اگنی،  آگ  بن  گیا  اور  فارسی  کا  مسوّدہ،  مسودہ  ہو  گیا۔  (۴)  اکثریہ  بھی  ہوتا  ہے  کہ  جو  لفظ  لیا  جاتا  ہے،  اس  کے  معنی  بھی  بدل  جاتے  ہیں  اور  بالکل  نئے  معنی  ہو  جاتے  ہیں۔  (۵)  اکثریہ  بھی  ہوتا  ہے  کہ  لفظ  پرانی  شکل  میں  باقی  رہتا  ہے۔  ساتھ  ہی  اسے  ایک  نئی  شکل  اور  نئے  معنی  مل  جاتے  ہیں۔  (۶)  دوسری  زبانوں  سے  الفاظ  لئے  جاتے  ہیں  تو  اس  کے  معنی  یہ  نہیں  ہوتے  کہ  بول  چال  کی  زبان  میں  خود  اپنے  اندر  الفاظ  بنانے  کی  صلاحیت  ختم  ہو  جاتی  ہے۔  یہ  چیز  خاص  طور  سے  مزدوروں  اور  کسانوں  میں  ملتی  ہے۔  وہ  نئے  سماجی  حالات  کے  لحاظ  سے  زبان  کو  ترقی  دینے  میں  غیر  معمولی  صلاحیت  رکھتے  ہیں۔‘‘  (ڈاکٹر  رام  بلاس  شرما)  اردو  ہندی  کے  نئے  الفاظ  بنانے  یا  مستعار  لینے  میں  ہمیں  انہیں  اصولوں  کو  برتنا  پڑےگا۔  ان  سے  الگ  ہٹ  کر  ہر  کوشش  مضحکہ  خیز  ہو  جائےگی  جس  کا  ثبوت  ہندوستان  میں  وہ  لوگ  سب  سے  زیادہ  دے  رہے  ہیں  جوایک  مصنوعی  ہندی  کو  زبردستی  رائج  کرنا  چاہتے  ہیں  (حیدرآباد  دکن  کے  بعض  اردو  ترجمے  اور  ٹیکنیکل  اصطلاحیں  اتنی  ہی  مضحکہ  خیز  ہیں)  ماضی  پرستوں  کے  ہاتھ  میں  جو  ہندی  میں  سنسکرت  اور  اردو  میں  فارسی  بھرنا  چاہتے  ہیں،  اصطلاحوں  کا  مسئلہ  آخری  ہتھیار  ہے۔  وہ  کہتے  ہیں  کہ  ناول  اور  ڈرامے  کے  لئے  تو  خیر  آپ  بول  چال  کی  زبان  استعمال  کر  سکتے  ہیں  لیکن  جب  فلسفہ،  ادب،  سائنس  اور  ٹیکنیکل  اصطلاحوں  سے  سابقہ  پڑتا  ہے  تو  پھر  آپ  کو  الفاظ  کے  لئے  کلاسیکی  زبانوں  کا  سہارا  لینا  پڑتا  ہے۔  ایسی  صورت  میں  آپ  کی  عام  بول  چال  کی  زبان،  مشترکہ  زبان  اور  مشترکہ  تہذیب  کا  وجود  کہاں  باقی  رہتا  ہے۔  سنسکرت  کے  حامی  کہتے  ہیں  کہ  سنسکرت  کے  الفاظ  بھارت  کی  تمام  زبانوں  میں  مشترک  ہیں  اور  ذرا  سی  محنت  سے  سمجھ  میں  آ  جاتے  ہیں۔  ایسی  صورت  میں  تمام  زبانیں  سنسکرت  ہی  سے  لفظ  کیوں  نہ  لیں۔  پہلی  چیز  تو  یہ  یاد  رکھنی  چاہئے  کہ  جن  زبانوں  کے  متعلق  یہ  کہا  جاتا  ہے  کہ  وہ  سنسکرت  سے  نکلی  ہیں  اور  اس  کی  بگڑی  ہوئی  شکل  ہیں  تو  وہ  گزشتہ  پانچ  سو  سال  سے  بلکہ  اس  سے  بھی  زیادہ  عرصے  سے  غیر  سنسکرتی  عوامی  روپ  کی  طرف  ہٹتی  رہی  ہیں۔  ان  زبانوں  کے  دھارے  کو  سنسکرت  کی  طرف  لے  جانے  کے  معنی  یہ  ہیں  کہ  ہم  تاریخ  کے  راستے  میں  رکاوٹ  ڈالنا  چاہتے  ہیں۔  تاریخ  کا  دھارا  رک  نہیں  سکتا۔  وہ  اپنے  ساتھ  نہ  صرف  اس  دیوار  کو  بلکہ  اس  کے  بنانے  والوں  کو  بھی  بہالے  جائےگا۔  دوسری  چیز  یہ  ہے  کہ  سنسکرت  کے  لفظ  جس  طرح  سنسکرت  کے  حامی  استعمال  کرتے  ہیں،  عوام  میں  اتنے  مقبول  نہیں  جتنا  سمجھا  جاتا  ہے۔  جن  زبانوں  کا  تعلق  سنسکرت  سے  ہے  ان  کی  بول  چال  کے  روپ  میں  جو  لفظ  سنسکرت  کے  باقی  رہتے  ہیں  وہ  ان  کی  تد  بھو  شکل  میں  رہتے  ہیں۔  یعنی  خالص  نہیں  بلکہ  بگڑے  ہوئے  ہوتے  ہیں۔  موجودہ  دور  کی  بول  چال  کی  عام  زبانوں  میں  جن  کا  تعلق  سنسکرت  سے  ہے۔  تتسم  لفظ  (سنسکرت  لفظ  خالص  شکل  میں)  حیرتناک  طور  پر  بہت  کم  تعداد  میں  ملتے  ہیں۔  اس  لئے  ہندی  کو  مقبول  بنانے  کے  لئے  اس  میں  سنسکرت  بھرنے  کے  مطالبے  کے  معنی  یہ  ہیں  کہ  ہم  اس  کی  عوامی  حیثیت  کوسخت  نقصان  پہنچانا  چاہتے  ہیں  اور  اس  لئے  ہندی  کے  تمام  پریمیوں  کو  اس  کی  مخالفت  کرنی  چاہئے۔  بالکل  اسی  طرح  اردو  میں  فارسی  لفظ  بھرنا  اردو  کی  عوامی  حیثیت  کو  ختم  کرنے  کے  برابر  ہے۔  اس  لئے  اس  کی  مخالفت  کرنی  چاہئے۔  اس  کے  معنی  یہ  ہرگز  نہیں  ہیں  کہ  اردو  یا  ہندی  کو  کلاسیکی  زبانوں  سے  الفاظ  نہیں  لینے  چاہئیں  اور  نئے  الفاظ  نہیں  گڑھنے  چاہئیں۔  اگر  سوچ  سمجھ  کر  اور  بول  چال  کی  زبان  کی  بناوٹ  کو  سامنے  رکھ  کر  یہ  کیا  جائے  تو  زبان  کی  عوامی  بناوٹ  بگاڑے  بغیر  ہم  اس  میں  کافی  اچھا  اضافہ  کر  سکتے  ہیں۔  دوسری  زبانوں  سے  الفاظ  لینے  اور  گڑھنے  کے  ساتھ  ساتھ  خود  بول  چال  کی  زبان  سے  الفاظ  بنانے  کے  امکان  کو  نظر  انداز  نہیں  کرنا  چاہئے۔  جہاں  تک  ہندی  اردو  کے  اوپر  کے  ڈھانچے  کا  تعلق  ہے  اس  میں  انگریزی  الفاظ  لینے  پر  کوئی  پابندی  نہیں  لگانی  چاہئے۔  بہت  سارے  لو  گ  جو  ٹیکنیکل  اصطلاحوں  کی  بڑی  بڑی  لغت  (اور  چھوٹی  بھی)  تیار  کر  رہے  ہیں،  ایسے  الفاظ  کے  متعلق  جو  عام  بول  چال  میں  آ  گئے  ہیں،  بڑی  حقارت  کا  رویہ  اختیار  کرتے  ہیں۔  وہ  سمجھتے  ہیں  کہ  جو  لفظ  چالو  ہیں  وہ  ٹیکنیکل  نہیں  بن  سکتے۔  ہندوستانی  دستور  کے  مسودے  کا  ترجمہ  کرنے  والوں  نے  بالکل  یہی  رویہ  اختیار  کیا  ہے۔  جی  ایس  گپتا  (بھارتیہ  سام  ودھان  کا  پراروپ،  دہلی  ۱۹۳۸)  لکھتے  ہیں  کہ  عام  بول  چال  کی  زبان  میں  جو  لفظ  استعمال  ہوتے  ہیں  وہ  بہت  پھسپھسے  ہیں  اوران  سے  پور  ے  معنی  نہیں  نکلتے۔  ہر  خاص  مضمون  کے  اپنے  خاص  الفاظ  ہوتے  ہیں۔  اورعام  زبان  سے  یہ  کام  ہرگز  پورا  نہیں  ہو  سکتا۔‘‘  بے  چارے  ناواقف  ہندی  پڑھنے  والوں  کے  لئے  ڈاکٹر  رگھوبیر  نے  ایک  خاص  اصطلاح  نامہ  تیار  کیا  ہے،  تاکہ  وہ  ایک  دستور  ی  زبان  سمجھ  سکیں۔  اس  اصطلاح  نامے  سے  اس  پر  روشنی  پڑتی  ہے  کہ  عام  لفظوں  اور  خاص  لفظوں  میں  کیا  رشتہ  ہے۔  ان  میں  سے  ایک  لفظ  بھی  ایسا  نہیں  ہے  جو  غیر  ٹیکنیکل  قسم  کی  انگریزی  نثرمیں  نہ  استعمال  کیا  جاتا  ہو۔  یہ  بہت  اچھے  اور  سادے  انگریزی  لفظ  ہیں  جو  نہ  صرف  عام  استعمال  میں  آتے  ہیں  بلکہ  ٹیکنیکل  زبان  میں  بھی  استعمال  ہوتے  ہیں۔  ان  میں  ذرا  بھی  پھسپھساپن  نہیں  ہے  اور  ایسے  عام  الفاظ  ہر  زبان  میں  ملتے  ہیں۔  ان  میں  سے  بہت  سے  لفظ  ایسے  ہیں  کہ  ہمارے  دیش  کے  بے  پڑھے  لکھے  لوگ  بھی  سمجھ  لیتے  ہیں،  مثلا  وارنٹ،  سیٹ،  ریلوے  وغیرہ  جن  کے  لئے  ڈاکٹر  رگھوبیر  نے  ادھی  پترا،  ادھشتان  اور  آیومارگ  بنایا  ہے  37،  انگریزی  اصطلاحیں  جن  کا  اوپر  ذکر  آ  چکا  ہے  بہت  سادہ  ہیں  اور  باوجود  ان  کے  عام  استعمال  کے  انہیں  ٹیکنیکل  ضرورتوں  کے  لئے  بھی  استعمال  کیا  جاتا  ہے،  اس  لئے  کوئی  وجہ  نہیں  معلوم  ہوتی  کہ  یہی  اصول  ہندی  کے  لئے  بھی  کیوں  نہ  برتاجائے۔  ڈاکٹر  رگھوبیر  نے  جو  حقارت  کا  رویہ  اختیار  کیا  ہے  اس  کی  وجہ  سے  انہوں  نے  ایسی  مہمل  اور  ناکارہ  اصطلاحیں  گڑھی  ہیں  کہ  سنسکرت  کے  بڑے  بڑے  حامی  بھی  حیران  رہ  گئے۔  راہل  سنکرتاین  تک  نے  ڈاکٹر  رگھوبیر  کی  کوششوں  پر  تنقید  کی  اوران  کے  ترجموں  کی  جگہ  اپنے  ترجمے  پیش  کئے۔  اپنے  ترجموں  کی  تمہید  میں  انہوں  نے  جو  مطالبہ  کیا  ہے  وہ  ڈاکٹر  رگھوبیر  سے  کچھ  مختلف  نہیں  کہ  سنسکرت  چھاپ  ہندی  بھارت  کی  قومی  زبان  ہونی  چاہئے۔  اس  میں  کوئی  شبہ  نہیں  کہ  بہت  ساری  اصطلاحیں  دوسری  زبانوں  سے  لے  کرجذب  کرنی  پڑیں  گی۔  پرانے  کلاسیکی  لفظوں  سے  گڑھنی  ہوں  گی۔  اگر  لوگوں  کی  ضرورتوں  اور  آسانیوں  کو  سامنے  رکھا  جائے،  جو  ان  اصطلاحوں  کو  استعمال  کریں  گے  تو  کام  بہت  آسان  ہو  جاتا  ہے  اور  اطمینان  بخش  بھی۔  اگر  اصطلاح  اور  الفاظ  بنانے  والوں  نے  یہ  فرض  کر  لیا  کہ  لوگ  پہلے  ان  کی  ٹیکنیکل  اصطلاحوں  کی  کتاب  کھولیں  گے  اور  پھر  اصطلاح  استعمال  کرنا  شروع  کریں  گے  تو  یہ  بالکل  الٹی  گاڑی  چلانی  ہوئی۔  پہلے  یہ  دیکھنا  چاہئے  کہ  کس  پیشے  کے  لئے  نئے  لفظ  بنائے  جا  رہے  ہیں،  اس  میں  کون  سے  لفظ  رائج  ہیں  اور  انہیں  کس  طرح  لیا  جا  سکتا  ہے۔  دوسری  بات  یہ  بھی  مدنظر  رہے  کہ  لفظ  صرف  سنسکرت،  فارسی  یا  انگریزی  سے  نہیں  لینے  چاہئیں  بلکہ  یہ  دیکھنا  چاہئے  کہ  بول  چال  کے  محاورے  میں  کون  سے  لفظ  سب  سے  زیادہ  کھپ  سکتے  ہیں۔  تیسری  چیز  یہ  ہے  کہ  انگریزی  لفظ  جوعام  طور  سے  یورپ  کی  زبانوں  میں  بھی  رائج  ہیں  (یعنی  جو  خالص  انگریزی  نہیں  بلکہ  یونانی  یا  لاطینی  ہیں)  ان  پر  دروازے  محض  اس  لئے  نہیں  بند  کر  دینا  چاہئیں  کہ  وہ  غیرملکی  ہیں۔  ہر  بار  نئے  لفظ  گڑھنے  کی  کوشش  کرنے  کی  بجائے  انہیں  لے  لینا  چاہئے  اور  جب  کوئی  عام  ہندوستانی  لفظ  مل  جائے  تو  پھر  اسے  لے  لینا  چاہئے۔  مشترکہ  بول  چال  کی  زبان  کے  اوپر  کے  ڈھانچے  میں  ٹیکنیکل  الفاظ  ایسا  حصہ  ہیں  جو  سب  سے  آخر  میں  مل  کر  ایک  بنیں  گے۔  لیکن  اس  میں  کوئی  شبہ  نہیں  کہ  آگے  چل  کر  ہندی  اور  اردو  کی  ٹیکنیکل  اصطلاحیں  اسی  طرح  ایک  ہو  جائیں  گی  جس  طرح  بول  چال  کی  زبان  ایک  ہوگی۔  صرف  ایسی  ٹیکنیکل  اصطلاحیں  باقی  رہیں  گی  اور  انہیں  عوام  قبول  کریں  گے  جو  خالص  اور  غیر  خالص  کی  بنیاد  پر  نہیں  بنیں  گی  بلکہ  جو  عام  بول  چال  کی  زبان  کے  ڈھانچے  میں  ٹھیک  بیٹھیں  گی۔  38،  اس  کا  مطلب  یہ  ہے  کہ  ہندوستانی  علاقے  میں  ہندی  اور  اردو  دنوں  کی  حفاظت  کی  جائے  اور  دونوں  کو  ترقی  کرنے  کا  یکساں  موقع  دیا  جائے۔  اس  سلسلے  میں  سب  سے  بڑی  ذمہ  داری  ہندی  اور  اردو  کے  ترقی  پسند  ادیبوں  پر  عائد  ہوتی  ہے  کیونکہ  وہ  اپنی  قوم  کے  ادب  اور  زبان  کے  ترجمان  اور  محافظ  ہیں  اور  ہندی  اور  اردو  دونوں  کو  قریب  لانے  میں  سب  سے  بڑا  حصہ  وہ  لیں  گے۔  میرا  ذاتی  خیال  ہے  کہ  ان  دونوں  کے  الگ  الگ  نام  بھی  باقی  نہیں  رہیں  گے۔  اس  لئے  کہ  یہ  جس  علاقے  کی  زبان  کے  دو  روپ  ہیں  اس  کا  نام  ہندوستان  ہوگا  اور  اس  میں  بسنے  والی  قوم  ہندوستانی  ہوگی  جس  کی  زبان  کا  نام  بھی  ہندوستانی  ہی  ہوگا۔  ترقی  پسند  حلقوں  میں  یہ  بحث  ایک  عرصے  سے  جاری  ہے  اور  اس  وقت  تک  جاری  رہے  گی  جب  تک  یہ  مسئلہ  حل  نہیں  ہو  جائےگا۔  رجعت  پرست  حلقے  ان  کی  آواز  کو  سیاسی  آواز  کہہ  کر  نظرانداز  کرنے  کی  کوشش  کرتے  ہیں  حالانکہ  اس  سلسلے  میں  ان  کی  رائے  اور  کوششوں  کی  بڑی  اہمیت  ہے  اور  اس  مسئلے  کو  سیاسی  مسائل  سے  الگ  کرکے  حل  کرنا  ناممکن  ہے۔  ۱۹۴۷ء  تک  کچھ  اور  نئے  لکھنے  والے  ترقی  پسند  تحریک  میں  شامل  ہو  گئے۔  کچھ  اس  کے  بعد  آئے۔  نئے  لکھنے  والوں  کے  نام  زیادہ  مشہور  نہیں  ہیں،  مثلاً  ظہیر  بابر،  شکیل  الرحمن،  حامد  عزیز  مدنی،  عبدالمتین  عارف،  منیب  الرحمن،  فارغ  بخاری،  شوکت  صدیقی،  انور  عظیم،  احمد  ریاض،  سلیمان  اریب،  عزیز  قیسی،  ساغر  صدیقی،  ممتاز  عباسی،  معصوم  رضا  راہی،  رضیہ  سجاد  ظہیر،  مظفر  شاہجہان  پوری  وغیرہ۔  ان  نئے  لکھنے  والوں  کی  تنقید،  افسانہ  نگاری  اور  شاعری  میں  بڑی  جان  ہے  39،  ان  کے  علاوہ  اور  بھی  بہت  سے  نو  عمر  اور  نومشق  ادیب  ہیں  جو  ترقی  پسند  تحریک  کے  زیر  اثر  لکھ  رہے  ہیں۔  رسائل  کی  کمی  کے  باعث  ان  کی  چیزیں  منظر  عام  پر  نہیں  آ  رہی  ہیں۔  اس  زمانے  میں  عام  طور  سے  ترقی  پسند  ادیبوں  کی  تحریروں  میں  پختگی  اور  گہرائی  پیدا  ہوئی  ہے  اور  آ  ل  احمد  سرور  ہماری  صفوں  میں  شامل  ہوئے  ہیں۔  وہ  کبھی  ترقی  پسند  مصنفین  کے  مخالفین  میں  نہیں  تھے  لیکن  اس  سے  پہلے  انہوں  نے  اپنا  رشتہ  بھی  اس  تحریک  سے  نہیں  جوڑا  تھا۔  ان  کے  زاویہ  نگاہ  میں  ایک  واضح  تبدیلی  پیدا  ہوئی  ہے۔  ترقی  پسند  تحریک  کی  سب  سے  بڑی  کامیابی  یہ  ہے  کہ  موجودہ  سماجی  اور  سیاسی  حالات  کے  زیر  اثر  جگر  مرادآبادی  ایسی  غزلیں  کہنے  لگے  ہیں  جن  میں  سماجی  شعور  زیادہ  ہے۔  اسی  دوران  میں  جہاں  ترقی  پسند  تحریک  نے  ترقی  کی،  وہاں  اس  کی  ایک  کمزوری  بھی  بڑی  شدت  کے  ساتھ  ابھری۔  ۴۹۔  ۱۹۴۸ء  تک  تحریک  میں  ایک  طرح  کی  انتہا  پسندی  اور  تنگ  نظری  آ  گئی۔  یہ  ابتدا  سے  ترقی  پسند  تحریک  کے  ساتھ  ساتھ  چل  رہی  تھی  لیکن  اس  نے  اتنی  شدت  اس  سے  پہلے  کبھی  اختیار  نہیں  کی  تھی۔  ہر  اس  تحریک  یا  فلسفہ  میں  تنگ  نظری  اور  انتہا  پسندی  پیدا  ہو  جانے  کا  امکان  رہتا  ہے  جسے  مشکل  حالات  میں  جدوجہد  کرکے  آگے  بڑھنا  پڑتا  ہے  (اس  سے  حالی  اور  سرسید  کی  تحریک  بھی  پاک  نہیں  تھی۔)  ایک  ایک  قدم  پر  صحیح  اور  غلط  نظریات  کا  جائزہ  لینے  کی  ضرورت  پیش  آتی  ہے  اورذرا  سی  لغزش  تنگ  نظری  اور  انتہا  پسندی  کی  طرف  لے  جاتی  ہے۔  مثال  کے  طور  پر  ترقی  پسند  تحریک  کو  ابتدا  میں  ایسے  ماضی  پرستوں  کا  مقابلہ  کرنا  پڑا  جو  ماضی  کی  تمام  سڑی  روایات  کو  گلے  سے  لگائے  ہوئے  تھے  اور  کھوکھلے  قسم  کی  ہیئت  پرستی  میں  مبتلا  تھے،  جس  کا  اظہار  وہ  لغو  مضامین  یا  غزل  کی  صنف  میں  کرتے  تھے۔  اس  کے  ردعمل  نے  ماضی  کی  غیر  جمہوری  اور  بیمار  روایات  ہی  سے  نہیں  بلکہ  بعض  اوقات  بعض  صحت  مند  روایات  سے  بھی  بغاوت  کااعلان  کر  دیا  اور  اسے  انقلاب  اور  ترقی  کا  نام  دے  دیا۔  مثلاً  اختر  رائے  پوری  اور  احمدعلی  نے  ٹیگور،  اقبال  کے  تقریباً  تمام  کارناموں  کو  مسترد  کر  دیا۔  حالانکہ  اختر  رائے  پوری  ان  ادیبوں  میں  ہیں  جنہوں  نے  اردو  تنقید  کو  عملی  اور  سائنٹیفک  بنیادیں  عطا  کرنے  میں  پہل  کی  ہے۔  لطف  یہ  ہے  کہ  مجنوں  گورکھپوری  بھی  جنہوں  نے  ترقی  پسندوں  کو  اس  غلطی  سے  بچانے  کی  کوشش  کی،  خود  اس  غلطی  سے  نہ  بچ  سکے۔  ایک  طرف  تو  انہوں  نے  یہ  لکھا  کہ  ’’دوسری  بات  جو  بعض  غلط  اندیش  ترقی  پسندوں  میں  ہم  کو  ملتی  ہے،  یہ  ہے  کہ  وہ  ترقی  کا  غلط  تصور  رکھتے  ہیں،  وہ  سمجھتے  ہیں  کہ  ماضی  یک  قلم  حرف  غلط  ہے  اور  اسلاف  کے  اکتسابات  ہمارے  کسی  کام  کے  نہیں۔  یہ  دھوکہ  ہے،  روایات  یعنی  ماضی  کے  اکتسابات  سے  انکار  نہیں  کیا  جا  سکتا۔  ہم  کو  انہیں  کو  لے  کر  آگے  بڑھنا  ہے  ورنہ  تاریخی  تسلسل  باقی  نہیں  رہ  جائےگا۔‘‘  لیکن  دوسری  طرف  انہوں  نے  ٹیگور  اور  طالسطائی  کو  فراری  ادیب  قرار  دے  دیا  اور  یہ  دعویٰ  کر  دیا  کہ  ’’روح  عصر‘‘  نظیر  اکبرآبادی  کے  سوا  کسی  قدیم  اردو  شاعر  کے  یہاں  نہیں  ملتی۔  ’’ادب  اور  زندگی‘‘  پر  تبصرہ  کرتے  ہوئے  ۱۹۴۰ء  میں  ’’نیا  ادب‘‘  نے  مجنوں  کو  ان  کی  اس  غلطی  سے  آگاہ  کیا  حالانکہ  خود  ’’نیا  ادب‘‘  کے  صفحات  پر  دوسری  روایات  کے  سلسلے  میں  اس  قسم  کی  غلطیاں  ہوئی  ہیں۔  ان  مثالوں  سے  یہ  بات  واضح  ہو  جاتی  ہے  کہ  ترقی  پسند  مصنفین  کی  تحریک  نے  اور  ترقی  پسند  ادیبوں  نے  ماضی  کے  تمام  کارناموں  اور  روایات  سے  کبھی  انکار  نہیں  کیا  ہے۔  البتہ  ان  کے  سمجھنے  میں  ان  سے  دو  قسم  کی  غلطیاں  ہوئی  ہیں۔  کبھی  انہوں  نے  اپنے  جوش  میں  بعض  صحت  مند  روایات  سے  انکار  کیا  اور  کبھی  اپنی  وسیع  النظری  کے  نا  م  پر  غیر  جمہوری  اور  بیمار  روایات  کو  بھی  اپنا  لیا۔  ترقی  پسند  ادیبو  ں  کی  پندرہ  برس  کی  تحریروں  اور  ترقی  پسند  رسائل  کے  صفحات  سے  اس  کی  بے  شمار  مثالیں  پیش  کی  جا  سکتی  ہیں  لیکن  دلچسپ  اور  قابل  غور  بات  یہ  ہے  کہ  ترقی  پسند  ادیب  کے  معترضین  اس  کا  ذکر  تو  ہمیشہ  کرتے  ہیں  کہ  ترقی  پسند  ادیبوں  نے  ماضی  کی  اچھی  روایات  کو  ٹھکرایا  لیکن  اس  کا  ذکر  کبھی  نہیں  کرتے  کہ  بری  روایات  کو  انہوں  نے  اپنایا  بھی  ہے  اور  یہ  بھی  اتنی  ہی  بڑی  غلطی  ہے  جتنی  پہلی۔  اس  قسم  کی  غلطی  غزل  کے  سلسلے  میں  بھی  ہوئی۔  بعض  ترقی  پسندوں  نے  غزل  کے  غیر  جمہوری،  تاریک  اندیش،  فراری،  کھوکھلے  اور  صوفیانہ  مضامین  کی  مخالفت  کے  بجائے  غزل  کی  صنف  ہی  کو  غیر  جمہوری  اور  بیکار  قرار  دے  دیا۔  اس  رجحان  کی  امامت  شاعر  انقلاب  جوش  ملیح  آبادی  نے  کی  جو  خود  حالی  کی  طرح  اچھی  غزل  لکھ  چکے  تھے  اور  غزل  کی  بہترین  روایات  کو  اپنی  شاعری  میں  سمو  چکے  تھے۔  حضرت  جگر  مرادآبادی  نے  جب  ۱۹۳۹ء  یا  ۱۹۴۰ء  میں  اپنی  ایک  غزل  میں  ترقی  پسندوں  کے  خلوص  اور  نیت  پر  حملہ  کیا  اور  انہیں  ’’قوم  و  وطن  کا  بت  پرست‘‘  قرار  دیا  اور  اس  کے  بعد  مرزا  یگانہ  چنگیزی  نے  غزل  کے  سوا  کسی  اور  صنف  کو  شاعری  ماننے  ہی  سے  انکار  کر  دیا  اور  ترقی  پسند  ادیبوں  اور  ادب  کے  لئے  انتہائی  غیر  ادبی  زبان  استعمال  کی  توغزل  کی  مخالفت  کے  رجحان  نے  اور  زور  پکڑ  لیا۔  لیکن  اس  حقیقت  کو  نہیں  بھولنا  چاہئے  کہ  جس  طرح  ماضی  کی  روایات  کے  سلسلے  میں  ترقی  پسندوں  نے  مجموعی  طور  سے  کوئی  قطعی  فیصلہ  نہیں  کیا  تھا،  اسی  طرح  غزل  کی  مخالفت  بھی  ترقی  پسند  تحریک  کا  پروگرام  نہیں  بنی۔  غزل  موضوع  بحث  رہی  اور  نیا  ادب  اور  دوسرے  ترقی  پسند  رسائل  کے  صفحات  پر  غزل  کی  مخالفت  اور  موافقت  میں  مضامین  شائع  ہوتے  رہے۔  یہی  وجہ  ہے  کہ  غزل  پر  بحث  بھی  ہو  رہی  تھی  اور  ترقی  پسند  غزل  کہی  بھی  جارہی  تھی  اور  یہ  واقعہ  ہے  کہ  اس  زمانے  میں  بہترین  غزلیں  صرف  جگر  اور  حسرت  نے  نہیں  بلکہ  ترقی  پسند  شاعروں  نے  بھی  کہی  ہیں  جن  میں  فراق  گورکھپوری،  مجاز،  فیض،  جذبی،  مجروح  بہت  سے  نام  گنوائے  جا  سکتے  ہیں۔  اس  کا  ذکر  آئندہ  باب  میں  آئےگا  کہ  ترقی  پسند  شاعروں  نے  غزل  میں  کیا  تبدیلی  کی  ہے  اور  اسے  کس  سمت  میں  ترقی  دی  ہے۔  یہ  بھی  یاد  رکھنے  کی  بات  ہے  کہ  غزل  کی  مخالفت  سب  سے  پہلے  حالی  نے  شروع  کی  تھی۔  قطع  نظر  اس  سے  کہ  حالی  کا  نظریہ  کہاں  تک  صحیح  یا  غلط  تھا،  ترقی  پسند  ادب  کے  معترضین  حالی  کے  لئے  تاویلیں  تلاش  کر  لیتے  ہیں  اور  ترقی  پسند  ادیبوں  پر  مہمل  الزامات  لگاتے  ہیں  مثلاً  ڈاکٹر  یوسف  حسین  خاں  صاحب  نے  اپنی  کتاب  ’’اردو  غزل‘‘  کے  دیباچے  میں  حالی  کے  لئے  یہ  لکھا  ہے  کہ،  ’’مولانا  حالی  اردو  زبان  و  ادب  کی  اور  عام  طور  سے  مسلمانوں  کی  قومی  زندگی  کی  اصلاح  چاہتے  تھے۔  اصلاحی  جوش  میں  انہوں  نے  غزل  کے  نقائص  چن  چن  کر  دکھلائے  اور  قومی  اخلا  ق  کو  سدھارنے  کے  لئے  سادہ  اور  عام  فہم  نظمیں  لکھیں  اور  دوسروں  کو  لکھنے  کی  دعوت  دی۔  پھر  ان  کے  پیش  نظر  غزلوں  میں  بھی  خاص  طور  پر  وہ  تھیں  جن  سے  فحش  اور  رکاکت  کی  ترویج  کا  اندیشہ  تھا۔  انہوں  نے  غزل  کے  جو  نقائص  بتائے  ہیں،  ان  میں  سے  بعض  کو  غزل  کے  حامی  تسلیم  کرتے  ہیں۔  یہ  زمانہ  ہماری  اجتماعی  اور  جذباتی  زندگی  کی  انتہائی  بے  مقصدی  اور  انتشار  کازمانہ  تھا،  جس  سے  سیاست  اور  معیشت  کی  طرح  ادب  بھی  متاثر  ہوا۔  کسی  کو  بھی  نہیں  معلوم  تھا  کہ  اسے  کدھر  جانا  ہے  اور  کس  کے  ساتھ  جانا  ہے۔  اس  آڑے  وقت  میں  ہماری  خوش  قسمتی  تھی  کہ  سرسید  اور  مولانا  حالی  جیسے  رہبر  ملے۔  ان  کے  دلوں  میں  درد  اور  نیتوں  میں  خلوص  تھا۔  مولانا  حالی  نے  ادبی  اصلاح  کا  بیڑا  اٹھایا۔  یہ  ان  کا  انتہائی  ایثار  تھا  کہ  باوجود  اعلیٰ  درجے  کے  تغزل  کی  صلاحیت  کے  انہوں  نے  نظم  کو  اظہار  خیال  کا  ذریعہ  بنایا۔‘‘  (صفحہ  ۸۔  ۹  اور  ۱۰)  اور  ترقی  پسند  شاعروں  کے  لئے  یہ  ارشاد  ہوتا  ہے  کہ  ’’ہمارے  زمانے  کے  ترقی  پسند  نوجوانوں  کو  غزل  کے  مقابلے  میں  نظم  اس  لئے  بھی  پسند  ہے  کہ  اس  کا  لکھنا  نسبتاً  آسان  ہے۔  غزل  جتنی  ریاضت  چاہتی  ہے  وہ  ان  کے  بس  کی  بات  نہیں،  دوسرے  یہ  کہ  اس  طبقے  میں  غزل  کی  پابندیاں  اور  آداب  مقبول  نہیں  کیونکہ  انہیں  برتنے  کا  ان  لوگوں  کو  جیسا  چاہئے  ویسا  سلیقہ  اور  ذوق  نہیں۔  پھر  اس  کے  ساتھ  یہ  بھی  ہے  کہ  ان  میں  سے  اکثر  ایسے  ہیں  جو  اپنے  ادب  اور  اپنی  ذہنی  روایات  سے  ناواقف  ہیں۔‘‘  (صفحہ  ۱۱)  یہ  عبارت  صرف  مصنف  کی  جانبدای  اور  تعصب  کو  ظاہر  کرتی  ہے  ورنہ  کون  ہے  جو  یہ  کہنے  کی  ہمت  کرےگا  کہ  سجاد  ظہیر،  ڈاکٹر  علیم،  احتشام  حسین،  فیض،  مجاز،  جذبی،  مخدوم،  کیفی،  مجروح،  احمد  ندیم  قاسمی،  راجندر  سنگھ  بیدی،  جاں  نثار  اختر،  ممتاز  حسین،  کرشن  چندر  وغیرہ  اردو  ادب  کی  روایات  سے  ناواقف  ہیں۔  یوسف  حسین  صاحب  کے  بیان  پر  میں  اس  کے  سوا  اور  کوئی  تبصرہ  کرنا  نہیں  چاہتا  کہ،  پاؤں  ہم  توڑیں  تو  کم  ہمت  ہیں  شیخ  بیٹھیں  تو  تو  کل  ٹھہرے  ہم  جو  چپ  بیٹھیں  تو  کہلائیں  سڑی  آپ  چپ  ہوں  تو  تغافل  ٹھہرے  تم  جسے  چاہو  چڑھالو  سر  پر  ورنہ  یوں  دوش  پہ  کاکل  ٹھہرے  اور  آج  بھی  غزل  کی  مخالفت  میں  بعض  ترقی  پسند  حضرات  شامل  ہیں  جن  میں  ترقی  پسند  ادب  کے  ایک  بہت  بڑے  مخالف  کلیم  الدین  احمد  صاحب  پیش  پیش  ہیں  جنہوں  نے  غزل  کو  نیم  وحشی  صنف  سخن  کہہ  کر  مردود  قرار  دیا،  اس  لئے  اس  کا  سارا  الزام  صرف  ترقی  پسندوں  کے  سر  تھوپنا  صحیح  نہیں  ہے۔  غزل  میں  ایسے  عناصر  موجود  تھے  اور  اب  بھی  ہیں  جن  کی  شدت  سے  مخالفت  کی  ضرورت  تھی  او  رہے۔  اس  مخالفت  میں  اگر  بعض  اوقات  توازن  باقی  نہیں  رہا  تو  اس  کا  یہ  مطلب  نہیں  ہے  کہ  ترقی  پسند  ادیب  جاہل  مطلق  ہیں۔  یہاں  یہ  بتا  دینا  مناسب  ہوگا  کہ  جس  بنیاد  پر  ترقی  پسند  ادیبوں  نے  غزل  کی  مخالفت  کی  تھی  وہ  وہی  ہے  جسے  ڈاکٹر  یوسف  حسین  خان  صاحب  نے  اپنی  کتاب  میں  غزل  کا  طرہ  امتیاز  قرار  دیا  ہے۔  ڈاکٹر  صاحب  لکھتے  ہیں،  ’’غزل  کی  ایک  خاص  خصوصیت  یہ  ہے  کہ  اس  میں  حد  درجے  کی  دروں  بینی  پائی  جاتی  ہے۔  غزل  گو  شاعر  جو  کچھ  کہتاہے  اپنے  آپ  میں  ڈوب  کر  کہتا  ہے۔  اس  کا  حیات  وکائنات  کا  نقطہ  نظر  خالص  موضوعی  اور  داخلی  ہوتا  ہے۔  وہ  اپنے  دل  کی  دنیا  کی  سیر  میں  ایسا  منہمک  ہوتا  ہے  کہ  اسے  اوپر  نظر  اٹھانے  اور  خارجی  عالم  کا  مشاہدہ  کرنے  کی  فرصت  اور  ضرورت  نہیں  ہوتی،  وہ  اپنی  ذات  میں  سب  کچھ  پا  لیتا  ہے۔  اس  کا  تخیل  اپنی  گل  کاریوں  سے  اس  کے  دل  کوایسے  ایسے  حسین  پیکروں  سے  آباد  کر  دیتا  ہے  کہ  پھر  اس  کو  ادھر  ادھر  جھانکنے  تاکنے  کی  ضرورت  باقی  نہیں  رہتی  40،  اگر  کبھی  وہ  خارجی  عالم  کو  دیکھتا  ہے  تو  اس  طرح  نہیں  دیکھتا  جیسے  دوسرے  دیکھتے  ہیں  بلکہ  اپنے  مخصوص  نقطہ  نظر  سے  دیکھتا  ہے۔  وہ  اس  کے  وجود  کا  ثبوت  انسانی  شعور  میں  تلاش  کرتا  ہے  اور  اپنی  ذات  کواس  کے  علم  کا  ماخذ  اور  منتہا  تصور  کرتا  ہے۔  غزل  گو  شاعر  کے  نزدیک  تخیل  ہی  اصل  حقیقت  ہے  جس  کی  مدد  سے  اس  کے  دل  کی  دنیا  میں  ہمیشہ  رونق  اور  چہل  پہل  رہتی  ہے۔  اس  کی  دورون  بینی  کا  یہ  اقتضا  ہوتا  ہے  کہ  وہ  اپنے  دل  سے  آپ  گفتگو  کرے  اور  جو  تاثرات  مختلف  اوقات  میں  اس  کے  دل  پر  گزریں  انہیں  شعر  و  نغمہ  کا  رنگین  لباس  پہنا  دے۔  وہ  اپنے  آپ  میں  ایسا  ڈوبا  رہتا  ہے  کہ  اس  کو  یہ  بھی  پرو  انہیں  رہتی  کہ  دوسرے  اس  کے  مافی  الضمیر  کو  سمجھتے  ہیں  یا  نہیں۔  وہ  جو  کچھ  کہتا  ہے  دوسروں  کے  لئے  نہیں  کہتا  بلکہ  اپنے  من  کی  موج  کے  تقاضوں  کو  پورا  کرتا  ہے۔‘‘  اسے  مختصر  لفظوں  میں  داخلیت  وعینیت  پرستی  کہتے  ہیں  جو  ادب  برائے  ادب  اور  ہیئت  پرستی  کا  فلسفہ  ہے۔  یہ  رجحان  سب  سے  زیادہ  شدت  کے  ساتھ  غزل  میں  ابھر  کر  آتا  ہے  اور  روایت  کے  نام  پر  اپنا  جواز  تلاش  کرتا  ہے،  اس  لئے  کہ  غزل  کو  زندہ  رکھنے  اور  آگے  بڑھانے  کے  لئے  اس  فلسفے  کی  مخالفت  ضروری  ہے۔  ۴۹۔  ۱۹۴۸ء  کی  تنگ  نظری  اور  انتہاپسندی  بھی  کچھ  ایسی  نوعیت  کی  تھی،  اس  کا  ذکر  میں  پہلے  کر  چکا  ہوں  کہ  تحریک  کے  ابتدائی  زمانے  میں  جب  ایک  طرح  کا  رومانی  ابال  تھا،  اس  میں  مختلف  قسم  کے  رجحانات  اور  نظریات  شامل  ہو  گئے،  جن  میں  سے  بعض  قطعا  ًرجعت  پرست  اور  غیر  صحت  مند  تھے،  لیکن  دس  بارہ  برس  کے  دوران  میں  سماجی  حالات  کی  پیچیدگی،  عوامی  تحریکوں  کی  وسعت  اور  انقلابی  ابال  کے  ساتھ  ساتھ  رومانیت  کی  جگہ  حقیقت  نگاری  آنے  لگی  تھی  اور  اس  کا  تقاضا  یہ  تھا  کہ  تحریک  میں  نظریاتی  صفائی  پیدا  ہو  اور  غیر  ترقی  پسند  رجحانات  اس  سے  خارج  کئے  جائیں۔  ۱۹۴۷ء  میں  ہندوستان  اور  پاکستان  کی  تقسیم  اور  فرقہ  وارانہ  فسادات  کی  وجہ  سے  حالات  کچھ  ایسے  بگڑے  کہ  بعض  ترقی  پسند  ادیب  بھی  اپنی  ترقی  پسندی  کی  راہ  سے  ہٹ  گئے،  مثلا  ً  ابراہیم  جلیس  اور  حیدرآباد  کے  کئی  اور  ادیب  اور  شاعر،  رضاکار  سیاست  کا  شکار  ہوکر  فرقہ  پرستی  پر  آمادہ  ہو  گئے۔  کچھ  تو  ایسے  بھی  تھے  جنہوں  نے  شریفوں  کے  کپڑے  اتار  کر  وردیاں  پہن  لیں۔  انہوں  نے  اپنے  دستخطوں  سے  ایک  بیان  شائع  کیا  جس  میں  نظام  حیدرآباد  کی  حکومت  کے  ساتھ  اظہار  وفاداری  کیا  گیا  تھا۔  لاہور  میں  بھی  ڈاکٹر  تاثیر  کی  رہنمائی  میں  کئی  ادیب  اس  مرض  میں  مبتلا  ہوئے۔  ممتاز  شیریں  اور  صمد  شاہین  جو  پہلے  سے  انحطاط  کے  گڑھوں  میں  گر  رہے  تھے  اور  جن  کی  مخلوط  ترقی  پسندی  پر  سجاد  ظہیر  نے  بہت  پہلے  اعتراض  کیا  تھا  ایک  دم  سے  مسلمان  ہو  گئے۔  ایک  طرف  یہ  ہوا  اور  دوسری  طرف  ترقی  پسند  تحریک  اور  ادیبوں  پرنئی  نئی  سمتوں  سے  حملے  شروع  ہوئے،  اس  وقت  اس  کی  ضرورت  پیش  آئی  کہ  ترقی  پسند  اقدار  کا  جائزہ  لے  کر  کھوٹے  اور  کھرے  میں  تمیز  کی  جائے۔  تحریک  کے  عوامی  کردار  کو  تقویت  پہنچائی  جائے  اور  غیر  جمہوری  رجحانات،  اقدار  اور  طرزفکر  کو  شکست  دی  جائے۔  یہ  کام  بڑی  ذمہ  داری  اور  سنجیدگی  کا  تھا  جس  میں  علمی  اور  ادبی  گہرائی  کے  ساتھ  ساتھ  زندگی،  سماج،  طبقاتی  کشمکش  اور  سیاست  کی  پوری  سمجھ  بوجھ  کی  بھی  ضرورت  تھی  جس  سے  ایک  قسم  کا  جذباتی  ٹھہراؤ  پیدا  ہوتا۔  اس  منزل  پر  پہنچ  کر  بعض  ترقی  پسندوں  کی  تنقید  نے  احتساب  کی  صورت  اختیار  کر  لی۔  رجحانات  کا  جائزہ  لینے  اور  تنقید  کے  ذریعے  سے  نظریاتی  صفائی  پیدا  کرنے  اور  اس  طرح  ترقی  پسند  ادب  کو  فروغ  دینے  کے  بجائے  انہوں  نے  یہ  رویہ  اختیار  کیاکہ  جو  ادیب  سو  فیصد  ترقی  پسندنہیں  ہیں،  ان  کے  لئے  تحریک  میں  کوئی  جگہ  نہیں  ہے۔  بعض  ادبی  رسائل  کی  موقع  پرستی  اور  رجعت  پرستی  پر  تنقید  کرنے  کے  بجائے  انہوں  نے  ان  کا  بائیکاٹ  شروع  کردیا۔  اس  غلطی  سے  ترقی  پسند  تحریک  اور  انجمن  کوبہت  نقصان  پہنچا  اور  بہت  سے  ادیب  اس  سے  کٹ  کر  الگ  ہو  گئے۔  لیکن  الگ  ہونے  والوں  میں  تمام  ادیب  ایسے  نہیں  تھے  جن  پر  تحریک  نے  اپنے  دروازے  بند  کئے  ہوں۔  کچھ  ایسے  بھی  تھے  جو  یہ  غلطی  نہ  ہوتی  تب  بھی  اس  منزل  پر  آ  کر  جہاں  تحریک  کا  عوامی  کردار  ابھرنے  لگتا،  دوسرا  راستہ  اختیار  کر  لیتے۔  کچھ  حکومت  کے  احتساب  کے  ڈر  سے  گوشہ  نشین  ہو  گئے  اور  کچھ  ایسے  بھی  تھے  جنہوں  نے  اپنے  آپ  کو  فروخت  کر  دیا  اور  رجعت  پرست  سیاست  کو  فروغ  دینے  کے  لئے  نئی  قسم  کی  ترقی  پسندی  کا  مطالبہ  کرنے  لگے  مگر  آڑ  ہمیشہ  انتہا  پسندی  کی  لیتے  رہے۔  جب  سے  ترقی  پسند  مصنفین  نے  اپنی  اس  غلطی  کو  پہچان  کر  اس  کا  اعتراف  کیا  اور  اس  کا  تدارک  کرنے  کی  کوشش  کی  تب  سے  تحریک  کے  مخالفین  بغلیں  بجانے  لگے  ہیں۔  وہ  جو  اپنے  آپ  کو  پسپا  محسوس  کرتے  تھے  دوبارہ  اپنے  ٹوٹے  پھوٹے  ہتھیار  لے  کر  میدان  میں  اتر  رہے  ہیں۔  اب  وہ  ان  ہتھیاروں  کو  نئی  طرح  استعمال  کر  رہے  ہیں  اور  ان  کا  خیال  ہے  کہ  ترقی  پسند  تحریک  کو  ہمیشہ  کے  لئے  ختم  کر  دینے  کا  موقع  آ  گیا  ہے  حالانکہ  اس  بار  بھی  انہیں  ناکامی  ہوگی۔  اب  وہ  یہ  تو  نہیں  کہتے  کہ  یہ  تحریک  چند  شوریدہ  سر  اشتہار  بازوں  کا  ہتھکنڈا  ہے  جنہیں  ادب  سے  نہ  تو  کوئی  دلچسپی  ہے  اور  نہ  ان  میں  اتنی  صلاحیت  ہے  کہ  اچھے  ادب  کی  تخلیق  کر  سکیں۔  اب  انہوں  نے  یہ  کہنا  شروع  کیا  ہے  کہ  پچھلے  چار  پانچ  سال  میں  اچھے  ادب  کی  تخلیق  ہی  نہیں  ہوئی۔  اس  زمانے  میں  جو  کچھ  لکھا  گیا  سب  ہنگامہ  بازی  تھا۔  بعض  لوگ  ایسے  بھی  ہیں  جو  یہ  کہنے  کے  بجائے  کہ  کوئی  اچھی  چیز  نہیں  لکھی  گئی،  اس  ادب  کو  تنگ  نظر  اور  انتہا  پسند  کہہ  کر  خارج  کر  دیتے  ہیں  جس  میں  طبقاتی  کشمکش  اور  عوامی  جدوجہد  کا  موضوع  اختیار  کیا  گیا  ہے۔  یہ  بات  کچھ  ایسی  معصومیت  اور  ایسے  ہمدردانہ  انداز  سے  کہی  جاتی  ہے  کہ  بعض  ترقی  پسند  ادیب  بھی  اس  کا  یقین  کر  لیتے  ہیں  اور  ترقی  پسند  تحریک  کے  سارے  کارناموں  سے  انکار  کر  دیتے  ہیں۔  وہ  اس  طرح  کے  غلط  اعتراضات  کرتے  ہیں  کہ  اس  دوران  میں  جو  ادب  پیدا  ہوا  ہے،  اسے  مشکل  ہی  سے  ادب  کہا  جا  سکتا  ہے  یا  اس  زمانے  کی  انقلابی  شاعری  سپاٹ  ہے  اور  محض  تقریر  اور  نعرے  بازی  ہے۔  حالانکہ  اس  دوران  میں  کرشن  چندر  نے  حقیقت  نگاری  کی  طرف  بڑا  بے  باک  قدم  اٹھایا  ہے  اور  اپنی  تقریبا  ًتما  م  شاہکار  کہانیاں  اسی  دوران  میں  لکھی  ہیں  جن  میں  ’’پشاور  ایکسپریس‘‘،  ’’کالو  بھنگی‘‘،  ’’مہالکشمی  کا  پل‘‘،  ’’تین  غنڈے‘‘،  ’’پورے  چاندکی  رات‘‘،  ’’کہانی  کی  کہانی‘‘،  ’’برہم  پترا‘‘  وغیرہ  شامل  ہیں۔  اسی  دوران  میں  عصمت  چغتائی  کے  نقطہ  نگاہ  میں  تبدیلی  پیدا  ہوئی  اور  ان  کی  تحریروں  میں  سماجی  شعور  جلوہ  گر  ہوا۔  احمد  ندیم  قاسمی  کی  شاعری  پر  نئی  آب  و  تاب  آئی۔  فیض  کی  شاعری  نئی  دھار  لے  کر  برسوں  کے  جمود  کے  بعد  پیدا  ہوئی۔  مجروح  کی  شاعری  پر  نکھار  آیا۔  ساحر  کی  شاعری  نے  نئی  کروٹ  لی  اور  کیفی  کی  شاعری  میں  نئی  گہرائی  اور  بلندی  آئی۔  احتشام  حسین  کی  تنقیدوں  میں  بصیرت  اور  پختگی  بڑھی  اور  سب  سے  بڑی  بات  یہ  ہے  کہ  اسی  دوران  میں  جگر  مرادآبادی  کا  سماجی  شعور  بیدار  ہوا  اور  جذبی  کی  شاعری  گھٹن،  قنوطیت  اور  بے  بسی  کی  فضا  سے  نکل  کر  کھلی  ہوا  میں  سانس  لینے  لگی۔  جہاں  اس  کے  ساز  سے  ایسے  بے  پناہ  نغمے  پھوٹ  نکلے  جیسے،  شریک  محفل  دار  و  رسن  کچھ  اور  بھی  ہیں  ستم  گرو  ابھی  اہل  کفن  کچھ  اور  بھی  ہیں  جب  ہم  اس  زمانے  کے  ترقی  پسند  ادب  کا  مقابلہ  غیر  ترقی  پسند  اور  رجعت  پرست  ادب  کے  انحطاط  سے  کرتے  ہیں  تو  اصل  حقیقت  کھلتی  ہے۔  مثلا  ًمنٹو  کی  افسانہ  نگاری  اور  ن  م  راشد  کی  شاعری  کا  انحطاط۔  اس  انحطاط  کے  سامنے  صرف  ترقی  پسند  ادب  نے  اردو  ادب  کی  آبرو  رکھی  ہے۔  تنگ  نظری  اور  انتہا  پسندی  سے  ترقی  پسند  ادب  کو  نقصان  ضرور  پہنچا  ہے  لیکن  اس  کی  نوعیت  یہ  نہیں  ہے  کہ  ہر  بات  غلط  تھی  اور  سارا  ترقی  پسند  ادب  مردود  تھا۔  یہ  صرف  ہمارے  دشمنوں  کا  پروپیگنڈا  ہے،  جس  کی  طرف  سے  ہوشیار  رہنا  چاہئے۔  چونکہ  ہربات  غلط  نہیں  تھی  اس  لئے  اس  دور  میں  نقصان  کے  ساتھ  ساتھ  کچھ  فائدہ  بھی  ہوا  ہے  اور  وہ  یہ  ہے  کہ  نئے  ادب  اور  ترقی  پسند  ادب  کا  خلط  مبحث  باقی  نہیں  رہ  گیا  ہے۔  رجعت  پرست  اور  غیر  صحت  مندرجحانات  جن  کی  آمیزش  ہو  گئی  تھی،  ترقی  پسند  ادب  سے  الگ  ہو  گئے  ہیں۔  مجموعی  حیثیت  سے  طبقاتی  شعور  میں  اضافہ  ہوا  ہے  اور  زندگی  کے  مسائل  سے  دست  وگریباں  ہونے  کی  ہمت  بڑھی  ہے۔  اگر  ہم  نے  تنگ  نظری  اور  انتہا  پسندی  سے  کام  نہ  لیا  ہوتا  تو  یہ  فوائد  زیادہ  وسیع  ادبی  حلقوں  میں  محسوس  کئے  جاتے۔  تنگ  نظری  نے  ترقی  پسند  ادب  اور  اس  کی  اثر  انگیزی  کے  دائرے  کو  محدود  کر  دیا۔  ردعمل  نے  ایک  دوسری  صورت  یہ  اختیار  کی  ہے  کہ  چپکے  چپکے  ترقی  پسند  اور  غیر  ترقی  پسند  ادب  کا  امتیاز  اٹھا  دینے  کی  کوشش  کی  جا  رہی  ہے  اور  یہ  کوشش  اس  صورت  میں  بار  آور  ہو  رہی  ہے  کہ  آج  بعض  ترقی  پسند  رسائل  کا  وسیع  النظری  اور  متحدہ  محاذ  کے  نام  پر  کوئی  کردار  ہی  باقی  نہیں  رہ  گیا  ہے۔  یہ  انتہائی  مہلک  اور  خطرناک  رجحان  ہے  اور  اگر  اس  کو  شعوری  طور  سے  روکنے  کی  کوشش  نہ  کی  گئی  تو  ترقی  پسند  ادب  اور  تحریک  کو  ناقابل  تلافی  نقصان  پہنچےگا۔  ادیبوں  اور  رسائل  کا  بائیکاٹ  نہ  کرنا  ایک  بات  ہے  اور  ترقی  پسند  اور  رجعت  پسند  چیزوں  کو  خلط  ملط  کر  دینا  دوسری  بات  ہے۔  ہر  رسالے  کا  ایک  اپنا  کردار  ہوتا  ہے  جس  کے  مطابق  وہ  مضامین  کا  انتخاب  کرتا  ہے۔  اگر  وہ  اپنے  کردار  اور  پالیسی  سے  الگ  کوئی  چیز  شائع  کرتا  ہے  تو  کسی  تنقیدی  نوٹ  کے  ساتھ  مباحثے  کے  لئے۔  اس  حقیقت  کو  پیش  نظر  رکھنا  بہت  ضروری  ہے  کہ  ترقی  پسند  تحریک  کا  ایک  بنیادی  عوامی  کردار  ہے  اور  ہماری  ساری  جدوجہد  یہ  ہے  کہ  ہمارا  ادب  عوامی  ادب  بنے۔  اس  جدوجہد  کی  کئی  سطحیں  ہیں۔  ایک  سطح  تو  یہ  ہے  کہ  ہم  ماضی  کی  اقدار  اور  روایات  کا  ازسرنو  جائزہ  لیں  اوران  میں  ان  قدروں  اور  روایتوں  کو  اپنائیں  جو  صحت  مند  ہیں  اورآج  کی  جدوجہد  اور  زندگی  کی  تعمیر  میں  کام  آ  سکتی  ہیں  اور  ان  قدروں  اور  روایتوں  کو  ترک  کریں  جو  بیمار  اور  فرسودہ  ہیں  اورادب  اور  سماج  کی  ترقی  کی  راہ  میں  حائل  ہوتی  ہیں۔  دوسری  سطح  یہ  ہے  کہ  ہم  آج  کی  قدروں  کو  زندگی  اور  عمل  کی  کسوٹی  پر  پرکھیں  اور  ادب  اور  تہذیب  کو  زیادہ  سے  زیادہ  وسیع  حلقوں  تک  لے  جانے  اور  عوامی  شعور  اور  جذبات  کی  تنظیم  کی  کوشش  میں  ان  کو  استعمال  کریں۔  اس  طرح  جدید  ہوتے  ہوئے  بھی  بہت  سی  قدریں  مفید  ثابت  ہوں  گی  اور  بہت  سی  بیکار۔  تیسری  سطح  اصل  ادبی  تخلیق  ہے  جس  میں  ایک  واضح  مقصد  اور  صحیح  موضوع  کے  ساتھ  ساتھ  اتنی  فنی  خوبی  اور  ہیئتی  حسن  ہونا  چاہئے  کہ  وہ  دلوں  میں  اتر  سکے  اور  جذبات  کو  متحرک  کر  سکے۔  ان  تینوں  سطحوں  پر  ترقی  پسندی  اور  غیر  ترقی  پسندی  کا  ٹکراؤ  ہوگا  او  ر  اس  کشمکش  میں  ہم  اپنی  تحریک  اور  ادب  کے  بہت  سے  مسائل  کو  حل  کریں  گے۔  اس  جدوجہد  میں  تنقید  ایک  بہت  بڑا  حربہ  ہوگا  جسے  قدم  قدم  پر  رہنمائی  کا  فرض  ادا  کرنا  پڑےگا۔  ہم  کسی  ادیب  کو  صرف  اس  لئے  رجعت  پرست  نہیں  کہہ  دیں  گے  کہ  اس  کے  یہاں  کچھ  رجعت  پرست  اقدار  ہیں  بلکہ  ہم  اس  کے  مجموعی  رجحان  کو  دیکھ  کر  اس  پر  رائے  قائم  کریں  گے،  اس  لئے  تنقید  کے  حربے  کو  ترک  کر  دینا  اور  اتحاد  اور  وسیع  محاذ  کے  نام  پر  رجعت  پسندی  کو  بھی  ہضم  کر  لینا  کسی  طرح  ترقی  پسند  ادب  اور  تحریک  کے  لئے  مفید  نہیں  ہو  سکتا۔  پرانی  غلطیوں  کو  درست  کرنے  کے  بہانے  یا  نئی  غلطیوں  کے  خوف  سے  ترقی  پسندی  کے  مسلک  ہی  کو  ترک  کر  دینا  ترقی  پسندی  نہیں  ہے  اور  نہ  کسی  ترقی  پسند  ادیب  کے  لئے  یہ  رویہ  صحیح  ہو  سکتا  ہے  کہ  میں  ترقی  پسند  رہوں  گا۔  غیر  ترقی  پسند  اور  رجعت  پرستوں  کو  ان  کے  حال  پر  چھوڑ  دو۔  چونکہ  ترقی  پسند  ادب  ایک  تحریک  ہے  اس  لئے  اس  میں  وہ  ادیب  بھی  ہوں  گے  جو  سو  فیصدی  ترقی  پسند  ہیں  اور  وہ  بھی  جو  غیر  عوامی  فلسفوں  اور  غیرجمہوری  قدروں  سے  متاثر  ہوتے  رہے  ہیں  اورجن  کی  ترقی  پسندی  میں  بعض  غیر  ترقی  پسند  رجحانات  کی  بھی  آمیزش  ہے۔  ان  رجحانات  کو  دور  کرنے  کے  لئے  ہمیں  برادرانہ  اور  پرخلوص  تنقید  سے  کام  لینا  پڑےگا  لیکن  اتحاد  کے  نام  پر  ہم  ان  رجحانات  کو  نظرانداز  نہیں  کر  سکتے  اور  نہ  ان  ادیبوں  کو  اپنے  ساتھ  لے  کر  چل  سکتے  ہیں  جو  بنیادی  طور  سے  رجعت  پرست  ہیں۔  یہ  ہیں  ترقی  پسند  ادبی  تحریک  کے  اتار  چڑھاؤ۔  راستے  میں  بہت  سی  کٹھن  منزلیں  آئی  ہیں  لیکن  مجموعی  حیثیت  سے  یہ  تحریک  آگے  ہی  بڑھتی  گئی  ہے  اور  آج  جب  ہم  اس  پر  نظر  ڈالتے  ہیں  تو  معلوم  ہوتا  ہے  کہ  پندرہ  سولہ  برس  کی  مختصر  مدت  میں  اس  تحریک  نے  بہت  بڑا  کام  کیا  ہے  اور  اردو  ادب  کے  دھارے  کا  رخ  موڑ  دیا  ہے۔  یہ  تبدیلی  تاریخی  تقاضوں  کے  مطابق  ہے  اور  اب  اردو  ادب  کامستقبل  اسی  سے  وابستہ  ہے۔  ترقی  پسند  مصنفین  کا  آندولن  جو  ہندوستان  میں  ۱۹۳۵ء  میں  شروع  ہوا،  دراصل  ادب  کے  میدان  میں  اس  رجحان  کا  منظم  اظہار  تھا  جو  سامراج  اور  جاگیرداری  کی  مخالفت  سے  پیدا  ہوا  تھا۔  یہ  سیاسی  میدان  اور  قومی  تحریک  میں  اپنے  لئے  پوری  جگہ  بنا  چکا  تھا۔  یہ  دانشوروں  کے  اس  حلقے  کی  خواہشات  اور  جذبات  کی  تنظیم  تھی  جو  مزدوروں  اور  کسانوں  کی  تحریکوں  سے  متاثر  تھے۔  تحریکیں  جنہوں  نے  قومی  تحریک  آزادی  میں  گہرائی  اور  وسعت  پیدا  کر  دی  تھی  اور  جو  اب  ملک  کی  سیاست  میں  ایک  آزاد  قوت  بن  کر  ابھر  رہی  تھیں۔  اس  اعتبار  سے  ترقی  پسند  تحریک  نے  اقبال،  پریم  چند  اور  جوش  کے  ورثے  کی  نگہداشت  ہی  نہیں  کی  بلکہ  اسے  آگے  بڑھایا  اور  ادب  کا  رشتہ  عوام  کے  ساتھ  جوڑ  دیا۔  چونکہ  یہ  دانشور  باشعور  تھے،  اپنے  سامنے  ایک  واضح  مقصد  رکھتے  تھے  اور  اپنے  دشمن  کو  پہچانتے  تھے،  اس  لئے  انہوں  نے  سامراج  کے  بین  الاقوامی  روپ  کو  دیکھ  لیا  اور  ہر  اس  آواز  کی  ہمنوائی  کی  جو  دنیا  کے  کسی  گوشے  میں  سامراج  کے  خلاف  بلند  ہوئی  تھی،  چاہے  وہ  اسپین  کے  شہید  ادیب  ہوں  جنہوں  نے  فاشزم  کی  دست  درازیوں  سے  اپنے  ملک  کو  اور  بین  الاقوامی  امن  اور  آزادی  کو  بچانے  کے  لئے  اپنا  خون  بہایا  اور  چاہے  وہ  سنبھلتے  ہوئے  ’’گراں  خواب  چینی‘‘  ہوں  جنہیں  اقبال  نے  ہمالہ  کے  ابلتے  ہوئے  چشموں  سے  تشبیہ  دی  تھی۔  سب  کے  ساتھ  ترقی  پسندادیبوں  نے  اپنا  رشتہ  جوڑا  جسے  میں  نے  حرف  اول  میں  تحریک  کا  بین  الاقوامی  رشتہ  کہا  ہے۔  اس  لئے  یہ  دانشور  فطری  طور  سے  سوویت  یونین  سے  بہت  متاثر  تھے،  جس  نے  دنیا  کے  ایک  چھٹے  حصے  میں  جاگیرداری،  سرمایہ  داری  اور  سامراج  کا  خاتمہ  کرکے  اشتراکیت  کی  تعمیر  کر  لی  تھی  اور  اپنے  ادب،  آرٹ  اور  تہذیب  کو  بے  انتہا  ترقی  دی  تھی۔  ان  دانشوروں  کے  جذبات  کا  اندازہ  پنڈت  جواہر  لال  نہرو  کے  ان  الفاظ  سے  ہو  سکتا  ہے  جوموصوف  نے  لکھنؤ  کانگریس  (۱۹۳۶)  کے  اجلاس  میں  اپنے  خطبہ  صدارت  میں  استعمال  کئے  تھے۔  ’’آج  مستقبل  بڑی  حد  تک  سوویت  روس  کے  وجود  اور  ان  کارناموں  کی  وجہ  سے  امید  افزا  ہے  اور  مجھے  یقین  ہے  کہ  اگر  کسی  عالمگیر  آفت  کا  سامنا  ہوا  تو  یہ  نیا  تمدن  دوسرے  ملکوں  میں  بھی  پھیلےگا  اور  کشمکش  اور  جنگوں  کا  ہمیشہ  کے  لئے  خاتمہ  کر  دےگا  جنہیں  سرمایہ  داری  پروان  چڑھاتی  ہے۔‘‘  41،  ٹیگور  نے  اپنے  روسی  خطوط  میں  اس  سے  بھی  بڑا  خراج  تحسین  پیش  کیا  تھا۔  گاندھی  جی  نے  بھی  ان  کارناموں  کو  سراہا  تھا۔  پریم  چند  نے  اپنے  انتقال  سے  چند  ماہ  پہلے  لکھا  تھا  کہ  ’’دھن  ہے  وہ  سبھیتا  جو  مالداری  اور  ویکتی  گت  سمپتی  کا  انت  کر  رہی  ہے  اور  جلد  یا  دیر  سے  دنیا  اس  کا  پدانوسرن  ضرور  کرےگی۔  جو  شاسن  ودھان  اور  سماج  ویوستھا  ایک  دیش  کے  لئے  کلیان  کاری  ہے  وہ  دوسرے  دیشوں  کے  لئے  بھی  ہتکار  ی  ہوگی۔  جن  سادھارن  کو  بہکا  دیں  گے،  ان  کی  آنکھوں  میں  دھول  جھونکیں  گے۔  پر  جو  ستیہ  ہے  ایک  نہ  ایک  دن  اس  کی  وجے  ہوگی  اور  اوش  ہوگی‘‘  42  اور  اقبال  نے  بھی  یہ  محسوس  کر  لیا  تھا  کہ  ’’بےسود  نہیں  روس  کی  یہ  گرمی  رفتار‘‘  جبکہ  مولانا  حسرت  موہانی  نے  صاف  صاف  کہہ  دیا،  لازم  ہے  یہاں  غلبہ  آئین  سوّیت  وہ  ایک  برس  میں  ہوکہ  دس  بیس  برس  میں  اس  کا  ذکر  پہلے  آ  چکا  ہے  کہ  ترقی  پسند  ادب  کی  تحریک  نے  پریم  چند،  جوش،  مجنوں  گورکھپوری  جیسے  بزرگ  ادیبوں،  درمیانی  طبقے  کے  نو  عمر  مصنفین  (جیسے  کرشن  چندر،  بیدی،  مجاز،  فیض  وغیرہ)  اور  نئے  مزدور  اور  کسان  شاعروں  کو  اپنے  حلقہ  اثر  میں  لے  لیا  اور  انجمن  کا  اعلان  نامہ  شائع  ہوتے  ہی  ایک  طوفان  برپا  ہو  گیا۔  اس  تحریک  کا  کارنامہ  یہ  ہے  کہ  اس  نے  ادب  کے  فرسودہ  سامنتی  ڈھانچے  کو  توڑ  دیا  اور  اس  جھوٹے  تصور  کو  ختم  کر  دیا  کہ  ادب  کا  مقصد  محض  تفریح  طبع  ہے  جو  مٹھی  بھر  پیٹ  بھرے  آدمیوں  کی  لطف  اندوزی  کے  لئے  تخلیق  کیا  جاتا  ہے۔  اس  نے  اس  اصول  کی  تبلیغ  کی  اور  اسے  منوا  لیا  کہ  ادب  عوام  کا  ترجمان  ہوتا  ہے،  ان  کی  زندگی  کی  تصویر  کشی  کرتا  ہے  اور  ان  کی  آزادی  کی  جدوجہد  میں  شریک  ہوکر  اسے  آگے  بڑھاتا  ہے۔  اس  ادب  نے  مزدوروں،  کسانوں  اور  مظلوم  درمیانی  طبقے  کی  زندگی  اور  مسائل  کو  اپنا  موضوع  بنایا  اور  حقیقت  نگاری  کی  بنیادیں  استوار  کیں۔  اس  نے  سرسید،  حالی،  شبلی،  اقبال،  پریم  چند  اور  جوش  کی  بہترین  روایات  کو  ان  کی  تاریخی  معذور  یوں  کے  شکنجے  اور  طبقاتی  کم  نگاہی  سے  آزاد  کیا۔  عقل  پسندی  کو  مذہبی  تصورات  سے،  حب  وطن  کو  ماضی  پرستی  سے،  آزادی  کے  تصور  کو  طبقاتی  کوڑھ  سے  اور  سامراج  دشمنی  کو  سمجھوتے  بازی  کی  آلائشوں  سے  پاک  کیا  اور  ایسے  ادب  کی  تخلیق  کی  جس  کا  بہترین  جوہر  طبقاتی  شعور  اور  عوام  دوستی  ہے  اور  یہی  اعلیٰ  ترین  دوستی  ہے  کیونکہ  انسان  کے  جسم  کو  طبقات  اور  ذہن  کو  توہمات  کے  بندھنوں  سے  آزاد  کرنا  مکمل  انسان  کی  تخلیق  کرنا  ہے  اور  یہ  تخلیق  تمام  تخلیقوں  سے  زیادہ  عظیم  ہے۔  ترقی  پسند  مصنفین  نے  سامراجی  اور  جاگیرداری  عناصر  کی  مخالفت  کی  اور  ان  قدروں  کو  نفرت  اور  حقارت  کے  ساتھ  ٹھکرایا  جوان  کے  مکتب  خیال  سے  پیدا  ہوئی  ہیں۔  یہ  انسان  دشمن  قدریں  ہیں  جو  عوام  کو  حقارت  کی  نظر  سے  دیکھتی  ہیں  اور  کسی  نہ  کسی  شکل  میں  ظلم  اور  استحصال  کا  جواز  تلاش  کر  لیتی  ہیں۔  یہ  شعور  کو  جھٹلاتی  ہیں  اور  لاشعور  اور  جبلت  کو  علمی  حقیقت  بناکر  پیش  کرتی  ہیں۔  یہ  رنگ،  خون  اور  نسل  کے  امتیازات  اور  طبقاتی  تقسیم  کی  حمایت  کرتی  ہیں،  قومی  برتری  کے  بے  ہودہ  جذبے  اور  فرقہ  پرستی  کو  تقویت  پہنچاتی  ہیں۔  یہ  ادب  کو  انسانوں  کی  زندگی  اور  زندگی  کی  کشمکش  سے  الگ  کرنے  کی  کوشش  میں  خواب  و  خیال  کی  دنیا  بناتی  ہیں  اور  موضوع  اور  مواد  کو  اہمیت  دیے  بغیر  ہیئت  اور  صورت  کا  طلسم  باندھتی  ہیں۔  مختصریہ  کہ  یہ  تاریک  اندیش  اور  رجعت  پرست  قدریں  ہیں۔  ان  کے  مقابلے  میں  ترقی  پسند  مصنفین  نے  اعلیٰ  درجے  کی  انسانی  قدریں  پیش  کیں۔  ترقی  پسند  مصنفین  نے  ادب  کے  ذریعے  سے  اس  غیر  منصفانہ  سماج  کو  تبدیل  کرنے  کا  جذبہ  پیدا  کیا  اور  انقلاب  کی  دعوت  دی  حالانکہ  ابتدا  میں  بعض  ترقی  پسند  ادیبوں  کا  انقلاب  کا  تصور  جذباتی  اور  رومانی  تھا۔  وہ  طبقات،  ان  کی  کشمکش  اور  اہمیت  کو  پوری  طرح  نہیں  سمجھتے  تھے۔  پھر  بھی  یہ  اتنی  بڑی  سچائی  تھی  کہ  انقلاب  کا  نعرہ  اردو  ادب  پر  چھا  گیا۔  ترقی  پسند  مصنفین  نے  اردو  ادب  میں  طبقاتی  شعور  کو  بیدار  کیا  اور  ایک  غیرطبقاتی  انسانی  سماج  کا  خواب  دیکھا  43،  انہوں  نے  قومیت  کے  تنگ  دائرے  سے  نکل  کر  بین  الاقوامیت  کے  تصور  کو  فروغ  دیا  اور  دنیا  کے  ہر  گوشے  کی  آزادی  کی  جدوجہد  کو  اپنی  آزادی  کی  جدوجہد  سمجھا  اور  اس  کے  آئینے  میں  ہندوستان  کی  آزادی  کی  تصویر  دیکھی۔  اس  نے  ان  کے  نقطہ  نظر  میں  اتنی  وسعت  اور  تخیل  میں  اتنی  بلندی  پیدا  کردی  جس  سے  اردو  ادب  پہلے  واقف  نہیں  تھا۔  ترقی  پسند  مصنفین  نے  اردو  ادب  کو  ادب  نواز  حلقوں  کے  چھوٹے  سے  دائرے  سے  باہر  نکال  کر  عوام  کے  زیادہ  وسیع  حلقوں  میں  پہنچا  دیا۔  وہ  تہذیب  کی  روشنی  کو  عوام  تک  لے  گئے  جنہیں  اب  تک  اس  دولت  سے  محروم  رکھا  گیا  تھا۔  اس  کوشش  میں  انہوں  نے  کتابوں  اور  رسالوں  کی  اشاعت  پر  اکتفا  نہیں  کی  بلکہ  جلسوں  اور  مشاعروں  کو  بھی  استعمال  کیا۔  اس  طرح  انہوں  نے  مشاعروں  کے  کردار  کو  بالکل  بدل  دیا  اور  ایک  نئے  قسم  کے  انقلابی  مشاعروں  کی  طرح  ڈالی۔  ترقی  پسند  مصنفین  نے  ادبی  اور  بول  چال  کی  زبان  کی  خلیج  کو  کم  کرکے  زبان  کو  سادہ  اور  آسان  بنایا۔  محض  روایتی  اور  فرسودہ  انداز  بیان  کو  ترک  کرکے  سیدھا  سادہ،  نیا  اور  شگفتہ  انداز  بیان  اختیار  کیا  جسے  رجعت  پرست  حلقوں  نے  اچھا  ادب  ماننے  سے  ہی  انکار  کر  دیا۔  حالانکہ  اس  کوشش  میں  ابھی  پوری  کامیابی  نہیں  ہوئی  ہے۔  لیکن  یہی  کیا  کم  ہے  کہ  بنیادیں  پڑ  گئی  ہیں  اور  نیو  گر  گئی  ہے۔  انہوں  نے  بہت  سے  نئے  الفاظ  کو  ادبی  زبان  میں  داخل  کر  دیا  اور  زندگی  اور  سماج  کی  نئی  حقیقتوں  سے  تشبیہ  اور  استعارے  حاصل  کرکے  اردو  کے  ادبی  اور  فنی  خزانے  میں  اضافہ  کیا  اور  زبان  میں  اظہار  وبیان  کے  نئے  امکانات  پیدا  کئے۔  اس  سلسلے  میں  بعض  کمزور  چیزوں  کی  بھی  تخلیق  ہوئی  ہے  جو  ناگزیر  تھی۔  کیونکہ  جب  سونا  زمین  کی  گود  سے  نکالا  جاتا  ہے  تو  خالص  اور  آلائشوں  سے  پاک  نہیں  ہوتا،  لیکن  اسی  کے  ساتھ  بعض  ایسی  چیزوں  کی  بھی  تخلیق  ہوئی  ہے  جو  دنیا  کے  بہترین  انقلابی  ادب  سے  آنکھیں  ملا  سکتی  ہیں۔  ترقی  پسند  مصنفین  نے  اردو  ادب  میں  نئی  اصناف  اور  نئی  ہیئتیں  رائج  کرکے  فنی  خزانے  میں  بیش  بہا  اضافے  کئے۔  انہوں  نے  شاعری  میں  پرانی  روایات  کو  برقرار  رکھتے  ہوئے  نئی  روایات  پیدا  کیں۔  آزاد  نظم  اور  نظم  معرا  کو  رواج  دے  کر  اردو  شاعری  کو  وسعت  عطا  کی۔  بعض  پرانی  اصناف  کو  نئی  زندگی  عطا  کی  مثلاً  مثنوی۔  انہوں  نے  غزل  کو  سماجی  تصور  اور  عوامی  جدوجہد  کا  موضوع  عطا  کرکے  فروغ  دیا۔  نثر  میں  انہوں  نے  رپورتاژ  کی  صنف  کو  رائج  کیا۔  افسانے  کے  موضوع  کو  وسعت  اور  تکنیک  کو  ترقی  دی۔  انہوں  نے  بعض  عوامی  ہیئتوں  کو  بھی  استعمال  کیا  لیکن  اردو  کے  مقابلے  میں  یہ  کام  دوسری  زبانوں  میں  زیادہ  ہوا  ہے۔  عوامی  گیتوں  اور  عوامی  شاعری  کی  بحروں  کو  انہوں  نے  اتنا  استعمال  نہیں  کیا  ہے  جتنا  چاہئے  تھا۔  پھر  بھی  اس  طرف  توجہ  دی  گئی  ہے۔  ترقی  پسند  مصنفین  نے  نئی  قسم  کی  علمی  تنقید  کو  پیدا  کیا۔  جس  کی  بنیاد  یہ  ہے  کہ  ادب  کا  جائزہ  سماجی،  سیاسی  اور  تاریخی  پس  منظر  میں  لیا  جائے۔  اس  نے  تنقید  کی  سطح  کو  زیادہ  بلند  کر  دیا  ہے  اور  تنقید  کے  فن  کو  سائنس  بنا  دیا  ہے۔  ان  اصولوں  کی  روشنی  میں  اپنے  تہذیبی  اور  ادبی  ورثے  کا  جائزہ  لینے  میں  آسانی  ہوتی  ہے  اور  روایات  کے  چہرے  سے  ماضی  کے  اندھیرے  کی  بہت  سی  نقابیں  الٹ  جاتی  ہیں۔  یہ  تنقیدی  انداز  اردو  ادب  میں  ایک  انقلاب  کی  حیثیت  رکھتا  ہے۔  ترقی  پسند  ادیبوں  نے  سیاسی  اور  سماجی  زندگی  کے  اتنے  پہلوؤں  پر  قلم  اٹھایا  ہے  کہ  ان  کی  تخلیقات  سے  ہندوستان  کی  جنگ  آزادی  کی  ہر  منزل  اور  ہر  موڑ  کی  تاریخ  مرتب  ہو  سکتی  ہے۔  مجموعی  حیثیت  سے  ترقی  پسند  ادب  کا  لہجہ  پر  وقار،  جذبہ  ہمت  افزا  اور  انداز  فاتحانہ  ہے۔  یہ  کامیابی  آسانی  سے  حاصل  نہیں  ہوئی  ہے۔  اس  کے  لئے  ترقی  پسند  مصنفین  نے  دکھ  جھیل  کر،  افلاس  کی  مصیبتیں  برداشت  کرکے  اور  قربانیاں  دے  کر  جدوجہد  کی  ہے۔  کتنے  ہی  ادیبوں  کی  کتابیں  اور  تحریریں  ضبط  ہوئی  ہیں۔  کتنے  ہی  رسائل  پر  پابندیاں  لگائی  گئی  ہیں۔  کتنے  ہی  ادیبوں  نے  لاٹھیاں  کھائی  ہیں،  بندوقوں  کی  گولیوں  کامقابلہ  کیا  ہے  اور  جیل  خانوں  میں  دن  گزارے  ہیں۔  سجاد  ظہیر،  فیض  احمد  فیض،  رشید  جہاں،  سبط  حسن،  احمد  ندیم  قاسمی،  مخدوم  محی  الدین،  ممتاز  حسین،  غلام  ربانی  تاباں،  خلیل  الرحمن  اعظمی،  ہنس  راج  رہبر،  نیاز  حیدر،  مجروح  سلطان  پوری،  سلیمان  اریب،  سید  مطلبی  فریدآبادی،  علی  جواد  زیدی،  ظہیر  بابر،  حمید  اختر،  ظہیر  کاشمیری،  پرویز  شاہدی،  عبداللہ  ملک  اور  بہت  سے  دوسرے  ترقی  پسند  ادیب  اور  شاعر  اپنے  عقائد  کی  وجہ  سے  برسوں  جیلوں  میں  پڑے  رہے  ہیں،  تب  کہیں  جاکر  وہ  ادب  پیدا  ہوا  ہے  جس  میں  زندگی  کے  دل  کی  دھڑکنیں،  عوام  کے  جذبات  اور  تاریخ  کا  خون  ہے۔ ']"
قتیل شفائی,"['  فلم  اسٹار  انل  کپور  کے  ہاں  ایک  دعوت  میں  قتیل  شفائی،  اظہر  جاوید  اور  جاوید  اختر  شریک  تھے۔  دوران  گفتگو  جاوید  اختر  قتیل  سے  کہنے  لگے  کہ  پنجاب  کے  لوگوں  نے  اردو  زبان  کا  بیڑہ  غرق  کردیا  ہے۔  مثلاً  ہم  لوگ  کہتے  ہیں  کہ  ’’کھانا  کھائیے‘‘  اسی  کو  پنجاب  کے  لوگ  کہیں  گے  ’’کھانا  کھائیں۔‘‘  اس  پر  قتیل  صاحب  نے  برجستہ  جواب  دیا’’  کھانا  کھائیں  ‘‘  کہنے  سے  کھانے  کے  ذائقہ  میں  کوئی  فرق  پڑجاتا  ہے  کیا؟  اس  پر  سب  لوگ  کھلکھلا  کر  ہنسنے  لگے۔ ', '  سوریا  سے  ایک  شاعر  اسیر  تشریف  لائے۔  قتیل  صاحب  نے  جو  ان  دنوں  پاکستان  رائٹرز  گلڈ  کے  سکریٹری  تھے،  ان  کا  استقبال  کرتے  ہوئے  کہا،  ’’پہلی  دفعہ  میں  نے  دیکھا  ہے  کہ  ’اسیر‘  بے  زنجیر  بھی  ہوتے  ہیں۔‘‘  اس  پر  اسیرؔ  نے  برجستہ  جواب  دیا،  ’’میں  نے  بھی  پہلا  ’قتیل‘  دیکھا  ہے  جو  قتل  ہونے  کے  بعد  بھی  زندہ  ہے۔‘‘ ', '  قتیل  شفائی  نے  ایم۔  اسلم  سے  اپنی  اولین  ملاقات  کااحوال  بیان  کرتے  ہوئے  کہا،  ’’کتنی  عجیب  بات  ہے  کہ  میں  اسلم  صاحب  کی  کوٹھی  میں  ان  سے  ملنے  گیا  لیکن  اس  کے  باوجود  ان  کا  تازہ  افسانہ  سننے  سے  بال  بال  بچ  گیا۔‘‘  ’’یہ  ناممکن  ہے۔۔۔!‘‘  احباب  میں  سے  ایک  نے  بات  کاٹتے  ہوئے  فوراًتردید  کردی۔  ’’سنئے  تو‘‘  قتیل  نے  مسکراتے  ہوئے  کہنا  شروع  کیا،  ’’ہوایوں  کہ  انتہائی  خاطر  و  مدارات  کے  بعدجب  اسلم  صاحب  اپنا  افسانہ  سنانے  کے  موڈمیں  آنے  لگے  تو  انہوں  نے  کہا۔۔۔  ’’قتیل  صاحب!آپ  کی  کچھ  نظمیں  ادھر  میری  نظر  سے  گزری  ہیں۔  آپ  توخاصے  مقبول  شاعر  ہیں،  مگر  نہ  جانے  عام  لوگ  ہر  ترقی  پسند  شاعر  کے  بارے  میں  کیوں  بدگمانی  کا  شکار  ہیں۔‘‘  اور  اسلم  صاحب  کی  اس  بات  کے  جواب  میں  نہایت  انکساری  سے  کام  لیتے  ہوئے  میں  نے  کہا،  ’’جی  ہاں  واقعی  عام  لوگ  بہت  غلط  فہمیاں  پیدا  کردیتے  ہیں۔  دیکھئے  نا،  اب  آپ  کے  بارے  میں  بھی  یوں  تو  یہی  مشہور  ہے  کہ  آپ  ہر  نووارد  مہمان  کی  تواضع  کرنے  کے  بعد  اپنا  کوئی  نیاافسانہ  ضرور  سناتے  ہیں۔  حالانکہ  یہ  بالکل  غلط  ہے۔‘‘ ', '  آتی  ہے  تو  کھلتی  ہے  گلابوں  کی  طرح  دیتی  ہے  نشہ  تند  شرابوں  کی  طرح  لیکن  کوئی  دیکھے  یہ  جوانی  کا  مآل  بکھری  ہے  پڑھی  ہوئی  کتابوں  کی  طرح ', '  ٹوٹی  ہوئی  بانبی  میں  وہ  بس  لیتا  ہے  بھوکا  ہو  تو  کچھ  روز  ترس  لیتا  ہے  اس  پر  بھی  نہیں  سانپ  کو  ڈستا  کوئی  سانپ  انساں  مگر  انسان  کو  ڈس  لیتا  ہے ', '  لمحوں  کا  نشانہ  کبھی  ہوتا  ہی  نہیں  وہ  صید  زمانہ  کبھی  ہوتا  ہی  نہیں  ہر  عمر  میں  دیکھا  ہے  دمکتا  وہ  بدن  سونا  تو  پرانا  کبھی  ہوتا  ہی  نہیں ', '  ابراہیم  جلیس  کراچی  میں  قیام  پذیر  تھے۔  قتیل  شفائی،  احمد  ندیم  قاسمی  کے  علاوہ  کچھ  اور  دوست  جب  کراچی  تشریف  لے  جاتے  تو  جلیس  ملتے  ہی  پوچھتے،’’کب  تک  قیام  ہے؟‘‘  اور  جب  ملاقاتی  کہتا  کہ  فلاں  تاریخ  تک  ہے  تو  فوراً  جواب  دیتے  کہ  اس  دن  تو  میں  آپ  کی  دعوت  کرنا  چاہتا  تھا۔  دوچار  دفعہ  جب  ایسا  ہی  ہوا  تو  قتیل  معاملہ  کو  بھانپ  گئے۔  اس  دفعہ  جب  قتیل  شفائی  اور  قاسمی  کراچی  پہنچے  تو  حسب  معمول  جلیس  نے  پوچھا  کہ  قیام  کب  تک  ہے؟  قتیل  نے  جواب  دیا،  ’’اس  بار  ہم  فیصلہ  کرکے  آئے  ہیں  کہ  آپ  کی  دعوت  کے  بعد  ہی  لاہور  واپس  جائیں  گے۔‘‘ ', '  دہرائی  ہے  یادوں  نے  کہانی  تیری  آنکھوں  میں  ہے  تصویر  پرانی  تیری  وہ  لوگ  بتائیں  گے  قیامت  کیا  ہے  جن  لوگوں  نے  دیکھی  ہے  جوانی  تیری ', '  لفظ  چنتا  ہوں  تو  مفہوم  بدل  جاتا  ہے  اک  نہ  اک  خوف  بھی  ہے  جرأت  اظہار  کے  ساتھ  دو  گھڑی  آؤ  مل  آئیں  کسی  غالبؔ  سے  قتیلؔ  حضرت  ذوقؔ  تو  وابستہ  ہیں  دربار  کے  ساتھ ', '  کون  اس  دیس  میں  دے  گا  ہمیں  انصاف  کی  بھیک  جس  میں  خونخوار  درندوں  کی  شہنشاہی  ہے  جس  میں  غلے  کے  نگہباں  ہیں  وہ  گیدڑ  جن  سے  قحط  و  افلاس  کے  بھوتوں  نے  اماں  چاہی  ہے ', '  آباد  اسی  نے  دل  کی  وادی  کی  ہے  تاریخ  نے  اکثر  یہ  منادی  کی  ہے  عورت  کی  بڑائی  کا  یہ  کافی  ہے  ثبوت  عورت  سے  پیمبروں  نے  شادی  کی  ہے ', ""  کبھی  سارے  کبھی  گاما  کبھی  پادھا  کبھی  نیسا  مسالہ  جان  کر  اس  نے  سدا  ہر  گیت  کو  پیسا  کبھی  اس  نے  ملا  دیکھا  جو  مولی  کو  چقندر  سے  تو  لایا  دور  کی  کوڑی  یہ  سرگم  کے  سمندر  سے  بنائی  جو  بھی  طرز  اس  نے  وہ  فن  کی  جان  ہوتی  تھی  کہ  اس  میں  اونٹ  کی  گردن  سے  لمبی  تان  ہوتی  تھی  نہیں  تھا  چور  لیکن  کوئی  تہمت  آ  بھی  جاتی  تھی  کسی  کی  دھن  سے  اس  کی  دھن  کبھی  ٹکرا  بھی  جاتی  تھی  کئے  ہیں  بھانجے  ریکارڈنگ  میں  شامل  باجا  لکھایا  گیت  باورچی  سے  اس  نے  ''آسورےراجا''  یہ  اکثر  شاعروں  کو  بے  طرح  اصلاح  دیتا  ہے  اور  اس  پر  اپنے  سازندوں  سے  کھل  کر  داد  لیتا  ہے  مہورت  پر  سدا  اس  کے  لگے  میں  ہار  ہوتے  تھے  ضرورت  پر  اسے  دو  گھونٹ  بھی  درکار  ہوتے  تھے  برہمن  کو  گوائیں  ٹھمریاں  اس  نے  شوالے  میں  خدا  بخشے  بہت  سی  خوبیاں  تھیں  مرنے  والے  میں "", '  اک  ایسا  وقت  بھی  آتا  ہے  چاندنی  شب  میں  مرا  دماغ  مرا  دل  کہیں  نہیں  ہوتا  ترا  خیال  کچھ  ایسا  نکھر  کے  آتا  ہے  ترا  وصال  بھی  اتنا  حسیں  نہیں  ہوتا ', '  بڑا  منصف  ہے  امریکہ  اسے  اللہ  خوش  رکھے  بزعم  خویش  وہ  سب  کو  برابر  پیار  دیتا  ہے  کسی  کو  حملہ  کرنے  کے  لیے  دیتا  ہے  میزائل  کسی  کو  ان  سے  بچنے  کے  لیے  راڈار  دیتا  ہے ', '  مطمئن  کوئی  نہیں  ہے  اس  سے  کوئی  برہم  ہے  تو  خائف  کوئی  نہیں  کرتی  یہ  کسی  سے  بھی  وفا  زندگی  ہے  کہ  طوائف  کوئی ', '  میں  نے  چاہا  تھا  اسے  روح  کی  راحت  کے  لیے  آج  وہ  جان  کا  آزار  بنی  بیٹھی  ہے  میری  آنکھوں  نے  جسے  پھول  سے  نازک  سمجھا  اب  وہ  چلتی  ہوئی  تلوار  بنی  بیٹھی  ہے  ہم  سفر  بن  کے  جسے  ناز  تھا  ہم  راہی  پر  رہزنوں  کی  وہ  طرفدار  بنی  بیٹھی  ہے  کسی  افسانے  کا  کردار  بنی  بیٹھی  ہے  اس  کی  معصومیت  دل  پہ  بھروسہ  تھا  مجھے  عزم  سیتا  کی  قسم  عصمت  مریم  کی  قسم  یاد  ہیں  اس  کے  وہ  ہنستے  ہوئے  آنسو  مجھ  کو  خندۂ  گل  کی  قسم  گریۂ  شبنم  کی  قسم  اس  نے  جو  کچھ  بھی  کہا  میں  نے  وہی  مان  لیا  حکم  حوا  کی  قسم  جذبۂ  آدم  کی  قسم  پاک  تھی  روح  مری  چشمۂ  زمزم  کی  قسم  میں  نے  چاہا  تھا  اسے  دل  میں  چھپا  لوں  ایسے  جسم  میں  جیسے  لہو  سیپ  میں  جیسے  موتی  عمر  بھر  میں  نہ  جھپکتا  کبھی  اپنی  آنکھیں  میرے  زانوں  پہ  وہ  سر  رکھ  کے  ہمیشہ  سوتی  شمع  یک  شب  تو  سمجھتا  ہے  اسے  ایک  جہاں  کاش  ہو  جاتی  وہ  میرے  لیے  جیون  جوتی  در  بدر  اس  کی  تمازت  نہ  پریشاں  ہوتی  میں  اسے  لے  کے  بہت  دور  نکل  جاؤں  مگر  وہ  مری  راہ  میں  دیوار  بنی  بیٹھی  ہے  زندگی  بھر  کی  پرستش  اسے  منظور  نہیں  وہ  تو  لمحوں  کی  پرستار  بنی  بیٹھی  ہے  میں  نے  چاہا  تھا  اسے  روح  کی  راحت  کے  لیے  وہ  مگر  جان  کا  آزار  بنی  بیٹھی  ہے  کسی  افسانے  کا  کردار  بنی  بیٹھی  ہے ', '  میرے  خوابوں  کے  شبستاں  میں  اجالا  نہ  کرو  کہ  بہت  دور  سویرا  نظر  آتا  ہے  مجھے  چھپ  گئے  ہیں  مری  نظروں  سے  خد  و  خال  حیات  ہر  طرف  ابر  گھنیرا  نظر  آتا  ہے  مجھے  چاند  تارے  تو  کہاں  اب  کوئی  جگنو  بھی  نہیں  کتنا  شفاف  اندھیرا  نظر  آتا  ہے  مجھے  کوئی  تابندہ  کرن  یوں  مرے  دل  پر  لپکی  جیسے  سوئے  ہوئے  مظلوم  پہ  تلوار  اٹھے  کسی  نغمے  کی  صدا  گونج  کے  یوں  تھرائی  جیسے  ٹوٹی  ہوئی  پازیب  سے  جھنکار  اٹھے  میں  نے  پلکوں  کو  اٹھایا  بھی  تو  آنسو  پائے  مجھ  سے  اب  خاک  جوانی  کا  کوئی  بار  اٹھے  تم  نے  راتوں  میں  ستارے  تو  ٹٹولے  ہوں  گے  میں  نے  راتوں  میں  اندھیرے  ہی  اندھیرے  دیکھے  تم  نے  خوابوں  کے  پرستاں  تو  سجائے  ہوں  گے  میں  نے  ماحول  کے  شب  رنگ  پھریرے  دیکھے  تم  نے  اک  تار  کی  جھنکار  تو  سن  لی  ہوگی  میں  نے  گیتوں  میں  اداسی  کے  بسیرے  دیکھے  مرے  غم  خوار  مرے  دوست  تمہیں  کیا  معلوم  زندگی  موت  کے  مانند  گزاری  میں  نے  ایک  بگڑی  ہوئی  صورت  کے  سوا  کچھ  بھی  نہ  تھا  جب  بھی  حالات  کی  تصویر  اتاری  میں  نے  کسی  افلاک  نشیں  نے  مجھے  دھتکار  دیا  جب  بھی  روکی  ہے  مقدر  کی  سواری  میں  نے  مرے  غم  خوار  مرے  دوست  تمہیں  کیا  معلوم! ', ""  اے  پولس  بیٹھ  جا  وہاں  جا  کر  سارا  فتنہ  جہاں  سے  اٹھتا  ہے  چرس  کی  بو  تجھے  بتا  دے  گی  ''یہ  دھواں  سا  کہاں  سے  اٹھتا  ہے'' "", '  مرے  رہبر  یہ  کب  تجھ  سے  کہا  ہے  کہ  منزل  تو  مری  نزدیک  کر  دے  ولی  اس  دور  کا  مانوں  گا  تجھ  کو  جو  رکشاؤں  کے  میٹر  ٹھیک  کر  دے ', '  جب  بھی  تنہا  مجھے  پاتے  ہیں  گزرتے  لمحے  تیری  تصویر  سی  راہوں  میں  بچھا  جاتے  ہیں  میں  کہ  راہوں  میں  بھٹکتا  ہی  چلا  جاتا  ہوں  مجھ  کو  خود  میری  نگاہوں  سے  چھپا  جاتے  ہیں  میرے  بے  چین  خیالوں  پہ  ابھرنے  والی  اپنے  خوابوں  سے  نہ  بہلا  میری  تنہائی  کو  جب  تری  سانس  مری  سانس  میں  تحلیل  نہیں  کیا  کریں  گی  مری  بانہیں  تیری  انگڑائی  کو  جب  خیالوں  میں  ترے  جسم  کو  چھو  لیتا  ہوں  زندگی  شعلۂ  ماضی  سے  جھلس  جاتی  ہے  جب  گزرنا  ہوں  غم  حال  کے  ویرانے  سے  میرے  احساس  کی  ناگن  مجھے  ڈس  جاتی  ہے  ہم  سفر  تجھ  کو  کہوں  یا  تجھے  رہزن  سمجھوں  راہ  میں  لا  کے  مجھے  چھوڑ  دیا  ہے  تو  نے  ایک  وہ  دن  کہ  ترا  پیار  بسا  تھا  دل  میں  ایک  یہ  وقت  کہ  دل  توڑ  دیا  ہے  تو  نے  ماضی  و  حال  کی  تفریق  وہ  قربت  یہ  فراق  پیار  گلشن  سے  چلا  آیا  ہے  زندانوں  میں  بے  زری  اپنی  صداقت  کو  پرکھتی  ہی  رہی  تل  گیا  حسن  زر  و  سیم  کی  میزانوں  میں  غیر  سے  ریشم  و  کمخواب  کی  راحت  پا  کر  تو  مجھے  یاد  بھی  آئے  گی  تو  کیا  آئے  گی  ایک  مستقبل  زریں  کی  تجارت  کے  لیے  تو  محبت  کے  تقدس  کو  بھی  ٹھکرائے  گی  اور  میں  پیار  کی  تقدیس  پہ  مرنے  والا  درد  بن  کر  ترے  احساس  میں  بس  جاؤں  گا  وقت  آئے  گا  تو  اخلاص  کا  بادل  بن  کر  تیری  جھلسی  ہوئی  راتوں  پہ  برس  جاؤں  گا ', '  تم  پوچھو  اور  میں  نہ  بتاؤں  ایسے  تو  حالات  نہیں  ایک  ذرا  سا  دل  ٹوٹا  ہے  اور  تو  کوئی  بات  نہیں  کس  کو  خبر  تھی  سانولے  بادل  بن  برسے  اڑ  جاتے  ہیں  ساون  آیا  لیکن  اپنی  قسمت  میں  برسات  نہیں  ٹوٹ  گیا  جب  دل  تو  پھر  یہ  سانس  کا  نغمہ  کیا  معنی  گونج  رہی  ہے  کیوں  شہنائی  جب  کوئی  بارات  نہیں  غم  کے  اندھیارے  میں  تجھ  کو  اپنا  ساتھی  کیوں  سمجھوں  تو  پھر  تو  ہے  میرا  تو  سایہ  بھی  میرے  ساتھ  نہیں  مانا  جیون  میں  عورت  اک  بار  محبت  کرتی  ہے  لیکن  مجھ  کو  یہ  تو  بتا  دے  کیا  تو  عورت  ذات  نہیں  ختم  ہوا  میرا  فسانہ  اب  یہ  آنسو  پونچھ  بھی  لو  جس  میں  کوئی  تارا  چمکے  آج  کی  رات  وہ  رات  نہیں  میرے  غمگیں  ہونے  پر  احباب  ہیں  یوں  حیران  قتیلؔ  جیسے  میں  پتھر  ہوں  میرے  سینے  میں  جذبات  نہیں ', '  اپنے  ہونٹوں  پر  سجانا  چاہتا  ہوں  آ  تجھے  میں  گنگنانا  چاہتا  ہوں  کوئی  آنسو  تیرے  دامن  پر  گرا  کر  بوند  کو  موتی  بنانا  چاہتا  ہوں  تھک  گیا  میں  کرتے  کرتے  یاد  تجھ  کو  اب  تجھے  میں  یاد  آنا  چاہتا  ہوں  چھا  رہا  ہے  ساری  بستی  میں  اندھیرا  روشنی  کو،  گھر  جلانا  چاہتا  ہوں  آخری  ہچکی  ترے  زانو  پہ  آئے  موت  بھی  میں  شاعرانہ  چاہتا  ہوں ', '  یہ  میری  غزلیں  یہ  میری  نظمیں  جو  میں  نے  تجھ  سے  بچھڑ  کے  لکھیں  انہیں  کوئی  چھاپتا  نہیں  ہے  میں  جب  بھی  تیرے  فراق  کا  نوحہ  لکھ  کے  لاؤں  سخن  شناسوں  کو  میرا  طرز  عمل  نہ  بھائے  تری  محبت  کا  درد  ہو  جس  غزل  میں  شامل  کسی  کو  ایسی  غزل  نہ  بھائے  جواب  آئے  کہ  جانے  والوں  کو  یاد  کرنے  سے  کوئی  بھی  فائدہ  نہیں  ہے  میں  تیری  یادوں  کو  گوندھ  کر  اپنی  حسرتوں  میں  تراشتا  ہوں  اگر  ترا  دل  نواز  پیکر  وہ  لوگ  دیتے  ہیں  مجھ  کو  بت  پرستی  کا  طعنہ  جڑے  ہیں  جن  کے  دلوں  میں  پتھر  وہی  صنم  گر  کریں  نصیحت  بتوں  پہ  مرنے  سے  کوئی  بھی  فائدہ  نہیں  ہے  میں  ذکر  کرتا  ہوں  جب  وصل  کی  رتوں  کا  تو  شہر  کے  سارے  پارسا  مجھ  کو  ٹوکتے  ہیں  خلاف  اخلاق  جن  کے  نزدیک  ہے  محبت  وفاؤں  سے  مجھ  کو  روکتے  ہیں  کچوکتے  ہیں  کہ  اپنی  عزت  پہ  نام  دھرنے  سے  کوئی  بھی  فائدہ  نہیں  ہے  اگر  کبھی  میں  جدائیوں  کا  سبب  بتاؤں  تو  میری  نظموں  سے  خوف  کھانے  لگیں  جریدے  سماج  پر  احتجاج  کرنے  کا  حق  جو  مانگوں  کوئی  یہ  کہہ  کر  زبان  سی  دے  لکھو  قصیدے  کہ  خود  کو  یوں  بے  لگام  کرنے  سے  کوئی  بھی  فائدہ  نہیں  ہے  اسی  لیے  تو  حبیب  میرے  یہ  میری  غزلیں  یہ  میری  نظمیں  جو  میں  نے  تجھ  سے  بچھڑ  کے  لکھیں  انہیں  کوئی  چھاپتا  نہیں  ہے ', '  پریشاں  رات  ساری  ہے  ستارو  تم  تو  سو  جاؤ  سکوت  مرگ  طاری  ہے  ستارو  تم  تو  سو  جاؤ  ہنسو  اور  ہنستے  ہنستے  ڈوبتے  جاؤ  خلاؤں  میں  ہمیں  پہ  رات  بھاری  ہے  ستارو  تم  تو  سو  جاؤ  ہمیں  تو  آج  کی  شب  پو  پھٹے  تک  جاگنا  ہوگا  یہی  قسمت  ہماری  ہے  ستارو  تم  تو  سو  جاؤ  تمہیں  کیا  آج  بھی  کوئی  اگر  ملنے  نہیں  آیا  یہ  بازی  ہم  نے  ہاری  ہے  ستارو  تم  تو  سو  جاؤ  کہے  جاتے  ہو  رو  رو  کر  ہمارا  حال  دنیا  سے  یہ  کیسی  رازداری  ہے  ستارو  تم  تو  سو  جاؤ  ہمیں  بھی  نیند  آ  جائے  گی  ہم  بھی  سو  ہی  جائیں  گے  ابھی  کچھ  بے  قراری  ہے  ستارو  تم  تو  سو  جاؤ ', '  مطمئن  کوئی  نہیں  ہے  اس  سے  کوئی  برہم  ہے  تو  خائف  کوئی  نہیں  کرتی  یہ  کسی  سے  بھی  وفا  زندگی  ہے  کہ  طوائف  کوئی ', '  اپنے  ہاتھوں  کی  لکیروں  میں  سجا  لے  مجھ  کو  میں  ہوں  تیرا  تو  نصیب  اپنا  بنا  لے  مجھ  کو  میں  جو  کانٹا  ہوں  تو  چل  مجھ  سے  بچا  کر  دامن  میں  ہوں  گر  پھول  تو  جوڑے  میں  سجا  لے  مجھ  کو  ترک  الفت  کی  قسم  بھی  کوئی  ہوتی  ہے  قسم  تو  کبھی  یاد  تو  کر  بھولنے  والے  مجھ  کو  مجھ  سے  تو  پوچھنے  آیا  ہے  وفا  کے  معنی  یہ  تری  سادہ  دلی  مار  نہ  ڈالے  مجھ  کو  میں  سمندر  بھی  ہوں  موتی  بھی  ہوں  غوطہ  زن  بھی  کوئی  بھی  نام  مرا  لے  کے  بلا  لے  مجھ  کو  تو  نے  دیکھا  نہیں  آئینے  سے  آگے  کچھ  بھی  خود  پرستی  میں  کہیں  تو  نہ  گنوا  لے  مجھ  کو  باندھ  کر  سنگ  وفا  کر  دیا  تو  نے  غرقاب  کون  ایسا  ہے  جو  اب  ڈھونڈ  نکالے  مجھ  کو  خود  کو  میں  بانٹ  نہ  ڈالوں  کہیں  دامن  دامن  کر  دیا  تو  نے  اگر  میرے  حوالے  مجھ  کو  میں  کھلے  در  کے  کسی  گھر  کا  ہوں  ساماں  پیارے  تو  دبے  پاؤں  کبھی  آ  کے  چرا  لے  مجھ  کو  کل  کی  بات  اور  ہے  میں  اب  سا  رہوں  یا  نہ  رہوں  جتنا  جی  چاہے  ترا  آج  ستا  لے  مجھ  کو  بادہ  پھر  بادہ  ہے  میں  زہر  بھی  پی  جاؤں  قتیلؔ  شرط  یہ  ہے  کوئی  بانہوں  میں  سنبھالے  مجھ  کو ', '  گرمیٔ  حسرت  ناکام  سے  جل  جاتے  ہیں  ہم  چراغوں  کی  طرح  شام  سے  جل  جاتے  ہیں  شمع  جس  آگ  میں  جلتی  ہے  نمائش  کے  لیے  ہم  اسی  آگ  میں  گمنام  سے  جل  جاتے  ہیں  بچ  نکلتے  ہیں  اگر  آتش  سیال  سے  ہم  شعلۂ  عارض  گلفام  سے  جل  جاتے  ہیں  خود  نمائی  تو  نہیں  شیوۂ  ارباب  وفا  جن  کو  جلنا  ہو  وہ  آرام  سے  جل  جاتے  ہیں  ربط  باہم  پہ  ہمیں  کیا  نہ  کہیں  گے  دشمن  آشنا  جب  ترے  پیغام  سے  جل  جاتے  ہیں  جب  بھی  آتا  ہے  مرا  نام  ترے  نام  کے  ساتھ  جانے  کیوں  لوگ  مرے  نام  سے  جل  جاتے  ہیں ']"
میر تقی میر,"['  پتا  پتا  بوٹا  بوٹا  حال  ہمارا  جانے  ہے  جانے  نہ  جانے  گل  ہی  نہ  جانے  باغ  تو  سارا  جانے  ہے  لگنے  نہ  دے  بس  ہو  تو  اس  کے  گوہر  گوش  کو  بالے  تک  اس  کو  فلک  چشم  مہ  و  خور  کی  پتلی  کا  تارا  جانے  ہے  آگے  اس  متکبر  کے  ہم  خدا  خدا  کیا  کرتے  ہیں  کب  موجود  خدا  کو  وہ  مغرور  خود  آرا  جانے  ہے  عاشق  سا  تو  سادہ  کوئی  اور  نہ  ہوگا  دنیا  میں  جی  کے  زیاں  کو  عشق  میں  اس  کے  اپنا  وارا  جانے  ہے  چارہ  گری  بیماری  دل  کی  رسم  شہر  حسن  نہیں  ورنہ  دلبر  ناداں  بھی  اس  درد  کا  چارہ  جانے  ہے  کیا  ہی  شکار  فریبی  پر  مغرور  ہے  وہ  صیاد  بچہ  طائر  اڑتے  ہوا  میں  سارے  اپنے  اساریٰ  جانے  ہے  مہر  و  وفا  و  لطف  و  عنایت  ایک  سے  واقف  ان  میں  نہیں  اور  تو  سب  کچھ  طنز  و  کنایہ  رمز  و  اشارہ  جانے  ہے  کیا  کیا  فتنے  سر  پر  اس  کے  لاتا  ہے  معشوق  اپنا  جس  بے  دل  بے  تاب  و  تواں  کو  عشق  کا  مارا  جانے  ہے  رخنوں  سے  دیوار  چمن  کے  منہ  کو  لے  ہے  چھپا  یعنی  ان  سوراخوں  کے  ٹک  رہنے  کو  سو  کا  نظارہ  جانے  ہے  تشنۂ  خوں  ہے  اپنا  کتنا  میرؔ  بھی  ناداں  تلخی  کش  دم  دار  آب  تیغ  کو  اس  کے  آب  گوارا  جانے  ہے ', '  اتنے  بھی  نہ  ہم  خراب  ہوتے  رہتے  کاہے  کو  غم  و  الم  سے  روتے  رہتے  سب  خواب  عدم  سے  چونکنے  کے  ہیں  وبال  بہتر  تھا  یہی  کہ  ووہیں  سوتے  رہتے ', '  تھا  مستعار  حسن  سے  اس  کے  جو  نور  تھا  خورشید  میں  بھی  اس  ہی  کا  ذرہ  ظہور  تھا  ہنگامہ  گرم  کن  جو  دل  ناصبور  تھا  پیدا  ہر  ایک  نالے  سے  شور  نشور  تھا  پہنچا  جو  آپ  کو  تو  میں  پہنچا  خدا  کے  تئیں  معلوم  اب  ہوا  کہ  بہت  میں  بھی  دور  تھا  آتش  بلند  دل  کی  نہ  تھی  ورنہ  اے  کلیم  یک  شعلہ  برق  خرمن  صد  کوہ  طور  تھا  مجلس  میں  رات  ایک  ترے  پرتوے  بغیر  کیا  شمع  کیا  پتنگ  ہر  اک  بے  حضور  تھا  اس  فصل  میں  کہ  گل  کا  گریباں  بھی  ہے  ہوا  دیوانہ  ہو  گیا  سو  بہت  ذی  شعور  تھا  منعم  کے  پاس  قاقم  و  سنجاب  تھا  تو  کیا  اس  رند  کی  بھی  رات  گزر  گئی  جو  عور  تھا  ہم  خاک  میں  ملے  تو  ملے  لیکن  اے  سپہر  اس  شوخ  کو  بھی  راہ  پہ  لانا  ضرور  تھا  کل  پاؤں  ایک  کاسۂ  سر  پر  جو  آ  گیا  یکسر  وہ  استخوان  شکستوں  سے  چور  تھا  کہنے  لگا  کہ  دیکھ  کے  چل  راہ  بے  خبر  میں  بھی  کبھو  کسو  کا  سر  پر  غرور  تھا  تھا  وہ  تو  رشک  حور  بہشتی  ہمیں  میں  میرؔ  سمجھے  نہ  ہم  تو  فہم  کا  اپنی  قصور  تھا ', '  اک  مرتبہ  دل  پہ  اضطرابی  آئی  یعنی  کہ  اجل  میری  شتابی  آئی  بکھرا  جاتا  ہے  ناتوانی  سے  جی  عاشق  نہ  ہوئے  کہ  اک  خرابی  آئی ', '  ملیے  اس  شخص  سے  جو  آدم  ہووے  ناز  اس  کو  کمال  پر  بہت  کم  ہووے  ہو  گرم  سخن  تو  گرد  آوے  یک  خلق  خاموش  رہے  تو  ایک  عالم  ہووے ', '  بت  خانے  سے  دل  اپنے  اٹھائے  نہ  گئے  کعبے  کی  طرف  مزاج  لائے  نہ  گئے  طور  مسجد  کو  برہمن  کیا  جانے  یاں  مدت  عمر  میں  ہم  آئے  نہ  گئے ', '  تم  تو  اے  مہربان  انوٹھے  نکلے  جب  آن  کے  پاس  بیٹھے  روٹھے  نکلے  کیا  کہیے  وفا  ایک  بھی  وعدہ  نہ  کیا  یہ  سچ  ہے  کہ  تم  بہت  جھوٹے  نکلے ', '  بتاں  کے  عشق  نے  بے  اختیار  کر  ڈالا  وہ  دل  کہ  جس  کا  خدائی  میں  اختیار  رہا  وہ  دل  کہ  شام  و  سحر  جیسے  پکا  پھوڑا  تھا  وہ  دل  کہ  جس  سے  ہمیشہ  جگر  فگار  رہا ', '  فقیرانہ  آئے  صدا  کر  چلے  کہ  میاں  خوش  رہو  ہم  دعا  کر  چلے  جو  تجھ  بن  نہ  جینے  کو  کہتے  تھے  ہم  سو  اس  عہد  کو  اب  وفا  کر  چلے  شفا  اپنی  تقدیر  ہی  میں  نہ  تھی  کہ  مقدور  تک  تو  دوا  کر  چلے  پڑے  ایسے  اسباب  پایان  کار  کہ  ناچار  یوں  جی  جلا  کر  چلے  وہ  کیا  چیز  ہے  آہ  جس  کے  لیے  ہر  اک  چیز  سے  دل  اٹھا  کر  چلے  کوئی  ناامیدانہ  کرتے  نگاہ  سو  تم  ہم  سے  منہ  بھی  چھپا  کر  چلے  بہت  آرزو  تھی  گلی  کی  تری  سو  یاں  سے  لہو  میں  نہا  کر  چلے  دکھائی  دیئے  یوں  کہ  بے  خود  کیا  ہمیں  آپ  سے  بھی  جدا  کر  چلے  جبیں  سجدہ  کرتے  ہی  کرتے  گئی  حق  بندگی  ہم  ادا  کر  چلے  پرستش  کی  یاں  تک  کہ  اے  بت  تجھے  نظر  میں  سبھوں  کی  خدا  کر  چلے  جھڑے  پھول  جس  رنگ  گلبن  سے  یوں  چمن  میں  جہاں  کے  ہم  آ  کر  چلے  نہ  دیکھا  غم  دوستاں  شکر  ہے  ہمیں  داغ  اپنا  دکھا  کر  چلے  گئی  عمر  در  بند  فکر  غزل  سو  اس  فن  کو  ایسا  بڑا  کر  چلے  کہیں  کیا  جو  پوچھے  کوئی  ہم  سے  میرؔ  جہاں  میں  تم  آئے  تھے  کیا  کر  چلے ', '  پھر  بھی  کرتے  ہیں  میرؔ  صاحب  عشق  ہیں  جواں  اختیار  رکھتے  ہیں  چوٹٹے  دل  کے  ہیں  بتاں  مشہور  بس  یہی  اعتبار  رکھتے  ہیں ', '  سنا  ہے  چاہ  کا  دعویٰ  تمہارا  کہو  جو  کچھ  کہ  چاہو  مہرباں  ہو  کنارا  یوں  کیا  جاتا  نہیں  پھر  اگر  پائے  محبت  درمیاں  ہو ', '  مے  کشی  صبح  و  شام  کرتا  ہوں  فاقہ  مستی  مدام  کرتا  ہوں  کوئی  ناکام  یوں  رہے  کب  تک  میں  بھی  اب  ایک  کام  کرتا  ہوں ', '  تڑپ  ہے  قیس  کے  دل  میں  تہ  زمیں  اس  سے  غزال  دشت  نشان  مزار  پاتے  ہیں  وگرنہ  خاک  ہوئے  کتنے  ہی  محبت  میں  کسی  کا  بھی  کہیں  مشت  غبار  پاتے  ہیں ', '  الٹی  ہو  گئیں  سب  تدبیریں  کچھ  نہ  دوا  نے  کام  کیا  دیکھا  اس  بیماری  دل  نے  آخر  کام  تمام  کیا  عہد  جوانی  رو  رو  کاٹا  پیری  میں  لیں  آنکھیں  موند  یعنی  رات  بہت  تھے  جاگے  صبح  ہوئی  آرام  کیا  حرف  نہیں  جاں  بخشی  میں  اس  کی  خوبی  اپنی  قسمت  کی  ہم  سے  جو  پہلے  کہہ  بھیجا  سو  مرنے  کا  پیغام  کیا  ناحق  ہم  مجبوروں  پر  یہ  تہمت  ہے  مختاری  کی  چاہتے  ہیں  سو  آپ  کریں  ہیں  ہم  کو  عبث  بدنام  کیا  سارے  رند  اوباش  جہاں  کے  تجھ  سے  سجود  میں  رہتے  ہیں  بانکے  ٹیڑھے  ترچھے  تیکھے  سب  کا  تجھ  کو  امام  کیا  سرزد  ہم  سے  بے  ادبی  تو  وحشت  میں  بھی  کم  ہی  ہوئی  کوسوں  اس  کی  اور  گئے  پر  سجدہ  ہر  ہر  گام  کیا  کس  کا  کعبہ  کیسا  قبلہ  کون  حرم  ہے  کیا  احرام  کوچے  کے  اس  کے  باشندوں  نے  سب  کو  یہیں  سے  سلام  کیا  شیخ  جو  ہے  مسجد  میں  ننگا  رات  کو  تھا  مے  خانے  میں  جبہ  خرقہ  کرتا  ٹوپی  مستی  میں  انعام  کیا  کاش  اب  برقعہ  منہ  سے  اٹھا  دے  ورنہ  پھر  کیا  حاصل  ہے  آنکھ  مندے  پر  ان  نے  گو  دیدار  کو  اپنے  عام  کیا  یاں  کے  سپید  و  سیہ  میں  ہم  کو  دخل  جو  ہے  سو  اتنا  ہے  رات  کو  رو  رو  صبح  کیا  یا  دن  کو  جوں  توں  شام  کیا  صبح  چمن  میں  اس  کو  کہیں  تکلیف  ہوا  لے  آئی  تھی  رخ  سے  گل  کو  مول  لیا  قامت  سے  سرو  غلام  کیا  ساعد  سیمیں  دونوں  اس  کے  ہاتھ  میں  لا  کر  چھوڑ  دیئے  بھولے  اس  کے  قول  و  قسم  پر  ہائے  خیال  خام  کیا  کام  ہوئے  ہیں  سارے  ضائع  ہر  ساعت  کی  سماجت  سے  استغنا  کی  چوگنی  ان  نے  جوں  جوں  میں  ابرام  کیا  ایسے  آہوئے  رم  خوردہ  کی  وحشت  کھونی  مشکل  تھی  سحر  کیا  اعجاز  کیا  جن  لوگوں  نے  تجھ  کو  رام  کیا  میرؔ  کے  دین  و  مذہب  کو  اب  پوچھتے  کیا  ہو  ان  نے  تو  قشقہ  کھینچا  دیر  میں  بیٹھا  کب  کا  ترک  اسلام  کیا ', '  سنو  یہ  قصۂ  جانکاہ  کربلاے  حسین  رکھو  ادھر  کو  بھی  ٹک  گوش  از  براے  حسین  جہاں  سے  واسطے  امت  کے  جی  سے  جائے  حسین  ہزار  حیف  کہ  امت  نہ  ہو  فداے  حسین  حسین  آکے  مدینے  سے  خانماں  سے  گیا  حسین  تشنہ  گرسنہ  ہو  اس  جہاں  سے  گیا  حسین  بیکس  و  بے  یار  اپنی  جاں  سے  گیا  جگر  ہو  سنگ  کا  سننے  کو  ماجراے  حسین  حسین  بے  دل  و  غمناک  بے  وطن  بھی  ہوا  حسین  جی  سے  گیا  ٹکڑے  سب  بدن  بھی  ہوا  حسین  کو  نہ  ہوئی  گور  بے  کفن  بھی  ہوا  حسین  کو  کوئی  کیا  کہہ  کے  روئے  ہائے  حسین  حسین  کا  سا  جگر  کن  نے  یاں  کیا  ہے  کہو  کسو  نے  جی  کے  تئیں  اس  طرح  دیا  ہے  کہو  کوئی  تو  خون  جگر  جن  نے  یوں  پیا  ہے  کہو  حسین  جانے  ہے  یا  جانے  ہے  خداے  حسین  جبیں  پہ  زخم  لگا  چشمہ  چشمہ  خون  بہا  خیال  آئے  بہت  جی  میں  لیک  کچھ  نہ  کہا  جھکا  کے  سر  کے  تئیں  سجدے  میں  رہا  سو  رہا  جفا  کی  تیغ  تھی  مرآت  حق  نماے  حسین  جو  تعزیے  کی  ہو  مجلس  بکا  کرو  یارو  غم  حسین  میں  چپکے  رہا  کرو  یارو  بجاے  چشم  بھی  اب  گوش  وا  کرو  یارو  کہ  سرگذشت  کہے  ہے  سر  جداے  حسین  حسین  کشتہ  ہوں  تیرے  ثبات  پا  کا  ہائے  حسین  تو  ہی  تھا  شائستہ  اپنی  جا  کا  ہائے  ترا  ہی  کام  اٹھانا  تھا  اس  بلا  کا  ہائے  کیا  ہے  ایسا  جگر  کن  نے  تجھ  سواے  حسین  کہیں  عزا  کہیں  آنکھوں  کو  چشمہ  ساں  ہیں  جوش  تمام  خلق  میں  انواع  ہیں  گے  جوش  و  خروش  جہان  قدس  کے  باشندگاں  ہیں  نیلی  پوش  نہیں  ہیں  ہم  ہی  فقط  کشتۂ  وفاے  حسین  جراحتوں  سے  تھا  یاقوت  رنگ  خوں  جاری  حسین  ہائے  تری  اٹھ  گئی  سبھا  ساری  لڑی  سی  ٹوٹ  گئی  موتیوں  کی  یک  باری  ملے  ہیں  خاک  میں  کیا  لعل  پارہ  ہاے  حسین  کیا  حسین  کا  برباد  خانماں  سارا  پسر  حسین  کا  کس  ظلم  سے  جواں  مارا  حسین  آپ  مرا  بیکسانہ  بے  چارہ  حسین  رونے  کی  جاگہ  ہے  ہائے  ہائے  حسین  حسین  جان  سے  اپنی  گیا  نہ  دم  مارا  ہزار  حیف  کہ  اس  کو  بصد  ستم  مارا  اسی  کا  دل  تھا  جو  اس  راہ  میں  قدم  مارا  رضاے  حق  ہے  جو  کچھ  تھی  وہی  رضاے  حسین  حسین  دل  زدہ  نے  صبر  سا  کیا  ہے  صبر  ہوا  ہے  تشنہ  لبی  سے  قیامت  اس  پر  جبر  ہزار  حیف  نہ  صحرا  سے  اٹھ  کے  برسا  ابر  دریغ  پانی  نہ  دریا  کنارے  پائے  حسین  غضب  ہوا  ہے  ان  اسلامیان  بے  دیں  سے  حسین  قتل  ہوا  سر  جدا  کیا  کیں  سے  نکالے  اس  کے  جنازے  کو  کون  تزئیں  سے  ہوا  اسیر  پسر  جو  رہا  بجاے  حسین  مندیں  حسین  کی  آنکھیں  کہا  بلا  آئی  تمام  فوج  مخالف  کی  اس  طرح  دھائی  جفا  رہے  ہوئے  لوگوں  کو  کیسی  دکھلائی  جلائے  خیمے  لٹائی  حرم  سراے  حسین  حرم  کے  لوگ  معزز  تھے  موپریشاں  سب  برہنہ  پا  و  سر  اونٹوں  پہ  تھے  نمایاں  سب  برشتہ  سوختہ  اس  واقعے  سے  حیراں  سب  زباں  پہ  ہائے  حسین  اور  لب  پہ  ہائے  حسین  کوئی  تھی  نوحے  کی  سرگرم  غم  کش  و  ناشاد  کسو  کے  دل  سے  نکلتی  تھی  خونچکاں  فریاد  سکینہ  روتی  تھی  ہر  لحظہ  باپ  کو  کر  یاد  رہے  نہ  رکھے  کسو  کے  مگر  منائے  حسین  کوئی  کہے  تھی  کہ  اکبر  کو  مر  نہ  جانا  تھا  نہ  جنگ  گاہ  میں  عباس  کو  بلانا  تھا  چچا  کے  ساتھ  نہ  قاسم  کو  آہ  آنا  تھا  کوئی  رہا  نہ  جسے  ہم  کو  سونپ  جائے  حسین  کوئی  کہے  تھی  کہ  ہے  عابدیں  بہت  بیمار  بدن  تو  شدت  تپ  سے  ہے  اس  کا  زار  و  نزار  کرے  ہے  اس  پہ  بھی  دلجوئی  ہووے  ہے  جو  خوار  ولے  سکینہ  کی  خاطر  کہاں  سے  لائے  حسین  کوئی  کہے  تھی  کہ  اب  اک  یہی  ہے  نام  خدا  سواے  اس  کے  جو  دیکھو  تو  کوئی  بھی  نہ  رہا  زناں  اسیر  ہوئیں  مرد  ایک  ایک  موا  کہاں  حسین  کے  گذرے  ہیں  اقرباے  حسین  عزیز  و  خویش  و  پسر  لگ  گئے  کنارے  سب  ستم  سے  ظلم  سے  یعنی  گئے  ہیں  مارے  سب  غریق  خون  کے  دریا  میں  ہیں  بچارے  سب  کوئی  نگاہ  نہ  چڑھتا  تھا  آشناے  حسین  کوئی  کہے  تھی  کہا  ہوگا  شہ  نے  کیا  کہیے  یہی  ہے  مصلحت  اب  تو  کہ  جور  ہی  سہیے  گلے  کو  رکھ  کے  تہ  تیغ  چپکے  مر  رہیے  نہ  مقتضی  ہوئی  کہنے  کی  کچھ  حیاے  حسین  کوئی  کہے  تھی  کہ  ایسا  نہ  ہوئے  گا  کوئی  ہر  ایک  بات  میں  تھی  تابعوں  سے  خوش  گوئی  سلوک  اس  کے  کریں  یاد  یا  کہ  دلجوئی  کہیں  تو  کیا  کہیں  کس  منھ  سے  ہو  ثناے  حسین  سیاہ  کاسہ  فلک  کو  مگر  تھا  سودا  کچھ  کہ  ان  نے  ٹک  نہ  کی  اس  میہماں  کی  پروا  کچھ  ادھر  کو  موذی  کریں  زہرمار  کیا  کیا  کچھ  سواے  غصہ  و  غم  اور  کچھ  نہ  کھائے  حسین  کوئی  کہے  تھی  کہ  غارت  ہوا  ہمارا  گھر  ملا  ہے  خاک  میں  شہ  بازگوں  ہوا  افسر  حرم  کے  لوگ  جو  ہیں  سو  اسیر  و  گرم  سفر  رہے  تو  رووے  کھڑی  لے  کوئی  عزاے  حسین  بہن  سے  کہتی  تھی  رو  رو  کے  زینب  اے  کلثوم  چلا  تھا  بھائی  مدینے  سے  کیسے  وقت  شوم  شتابی  راہ  جو  کرتا  تھا  قطع  تھا  معلوم  کہ  سر  کے  مارے  ہی  جانا  تھا  مدعاے  حسین  کبھی  کہے  تھی  زمانہ  الٹ  گیا  اک  بار  نہ  اس  چمن  میں  رہے  کچھ  نہال  نے  تھے  خار  خزاں  نے  لوٹے  ہیں  کیا  پات  پات  کر  گلزار  ہوا  اب  اوروں  کی  ہے  یاں  کہ  اب  ہواے  حسین  کوئی  کہے  تھی  کہ  یہ  بھی  خدا  کی  باتیں  ہیں  کبھو  کے  دن  بڑے  ہیں  یا  کبھو  کی  راتیں  ہیں  نشان  کھوئے  وہی  دشمنوں  کی  گھاتیں  ہیں  نگوں  پڑا  ہے  سر  خاک  پر  لواے  حسین  کوئی  یہ  کہتی  تھی  وہ  وقت  آگیا  دیکھو  امام  وقت  گلے  کو  کٹا  گیا  دیکھو  جراحت  ایسی  سر  اوپر  اٹھا  گیا  دیکھو  کہ  سر  رہا  نہ  جو  سجدے  کو  پھر  جھکائے  حسین  وہ  ابتدا  ہے  محمدؐ  گلے  لگاتا  تھا  علیؓ  عزیز  بہت  رکھ  کے  سر  چڑھاتا  تھا  سو  کربلا  میں  سر  اس  کا  سناں  پہ  جاتا  تھا  دکھائی  چرخ  نے  اس  طور  انتہاے  حسین  یہ  کہہ  کے  شام  کی  جانب  ہوئے  اسیر  رواں  قلم  کی  میرؔ  نے  بے  تاب  ہوکے  رکھ  لی  زباں  کہ  آگے  خوب  نہ  تھا  ایسے  واقعے  کا  بیاں  شفیع  حشر  میں  بس  ہے  اسے  ولاے  حسین ', '  حسین  ابن  علی  عالی  نسب  تھا  سزاے  عزت  و  باب  ادب  تھا  جفا  و  جور  کا  شائستہ  کب  تھا  سلوک  اسلامیوں  سے  یہ  عجب  تھا  کہ  اس  مہمان  کی  عزت  نہ  کیجے  ضیافت  یک  طرف  پانی  نہ  دیجے  کسو  کافر  سے  ایسا  ہو  نہ  کردار  ہوا  اسلامیوں  سے  جو  بہ  اصرار  کجی  رفتار  کی  تلخی  گفتار  تس  اوپر  کھینچ  کر  ہر  اک  نے  تلوار  بہت  بے  ڈول  اس  پر  آزمائی  علی  کے  منھ  سے  کچھ  بھی  شرم  آئی  محمدؐ  جس  کی  سب  امت  کہاویں  اسی  کی  آل  لوہو  میں  ڈباویں  علی  سن  کر  جسے  سب  سر  جھکاویں  اسی  کے  گھر  کو  بن  پانی  بہاویں  زہے  اسلام  نادر  لوگ  خوش  دور  عجب  آئیں  عجب  ایماں  عجب  طور  اسے  ماریں  جسے  دیں  کی  امامت  نہ  ہووے  پھر  کسو  کو  کچھ  ندامت  کریں  برپا  ستم  سے  اک  قیامت  علاوہ  اس  پہ  تشنیع  و  ملامت  حیا  مطلق  نہ  غارت  سے  کسو  کو  نہ  بہرہ  کچھ  مروت  سے  کسو  کو  اسے  بیکس  جو  پایا  مار  ڈالا  رکھا  میداں  میں  سر  کو  نیزہ  بالا  پسر  کو  کانپتا  گھر  سے  نکالا  بٹھائیں  عورتیں  رستے  پہ  لا  لا  نہ  کچھ  کی  دل  دہی  زین  العبا  کی  نہ  کچھ  روے  محمدؐ  سے  حیا  کی  علی  کے  تیں  موا  جانا  سبھوں  نے  محمدؐ  کو  نہ  کچھ  مانا  سبھوں  نے  برا  شبیر  کا  ٹھانا  سبھوں  نے  کیا  اس  گھر  کو  ویرانہ  سبھوں  نے  رہا  تنکا  سا  عابد  کشمکش  میں  حرم  کے  لوگ  بے  حالی  سے  غش  میں  علی  اکبر  کہ  تھا  شکل  محمدؐ  طرف  اس  ایک  سے  ہوتے  تھے  صد  صد  اٹھائے  ان  نے  جس  دم  زخم  بے  حد  لگا  منھ  کر  نجف  کو  کہنے  کاے  جد  ستم  ہے  شور  ہے  جور  و  جفا  ہے  سمجھ  میں  کچھ  نہیں  آتا  یہ  کیا  ہے  پڑی  تھی  دھوپ  میں  وہ  لاش  مظلوم  کسو  کا  دل  تنک  ہوتا  نہ  تھا  موم  اسیری  اور  غارت  کی  مچی  دھوم  تردد  شہ  کے  لے  جانے  کا  معلوم  رہا  تھا  عابدیں  سو  زار  و  بیمار  نہ  جس  کی  کچھ  دوا  نے  جس  کا  تیمار  زناں  مویہ  کناں  سب  خاک  بر  سر  کہیں  تھیں  رو  مدینے  کی  طرف  کر  کہ  منصف  ہو  ٹک  اے  ختم  پیمبرؐ  مصیبت  کس  قدر  ہے  آل  اوپر  کہیں  کس  سے  کوئی  حاکم  نہیں  ہے  نہ  تو  ہے  نے  امیرالمومنیں  ہے  ریاست  کے  لیے  شبیر  مارا  بھلا  یوں  اس  کی  تھی  تقدیر  مارا  سبھوں  کو  کیوں  ہے  بے  تقصیر  مارا  علی  اصغر  کے  پھر  کیوں  تیر  مارا  چھنائیں  عورتوں  کی  کیوں  ردائیں  روا  کاہے  کو  رکھیں  یہ  جفائیں  چلا  سر  کٹ  کے  اس  جان  جہاں  کا  گرا  ہے  خاک  پر  خوں  ہر  جواں  کا  ہوا  ستھراؤ  یوں  خرد  و  کلاں  کا  مقرر  لوٹنا  ہے  خانماں  کا  کسو  ملت  میں  ایسا  بھی  ہوا  ہے  نیا  وارث  ہمارا  ہی  موا  ہے  سکینہ  کا  گنہ  کیا  ہے  بتاویں  پدر  مردہ  کو  کس  خاطر  کڑھاویں  کہاں  فریاد  لے  کر  آہ  جاویں  کسے  یہ  ماجرا  سارا  سناویں  جفا  ہر  لحظہ  ہم  سب  پر  نئی  ہے  حیا  اک  رسم  تھی  سو  اٹھ  گئی  ہے  حسن  تو  تھا  خلیفہ  جس  کو  مارا  گنہ  قاسم  کا  کیا  جو  اس  کو  مارا  کہوں  میں  کب  تلک  کس  کس  کو  مارا  ستم  سے  جور  سے  جس  تس  کو  مارا  رہا  وارث  نہ  غیر  از  عابدیں  کے  پڑے  ہیں  خاک  میں  ارکان  دیں  کے  سو  ٹپکے  ہے  لہو  اس  کے  سخن  سے  بندھے  ہیں  ہاتھ  دونوں  اک  رسن  سے  ہوا  ہے  آپ  اسیر  آکر  وطن  سے  پدر  محروم  ہے  اب  تک  کفن  سے  کہاں  مہلت  کہ  شہ  کے  تیں  اٹھاویں  نہیں  فرصت  کہ  ٹک  رو  کر  بھی  جاویں  جلے  خیمے  لٹا  گھر  بار  سارا  ہوا  کنبہ  سبھی  بندی  ہمارا  جوان  و  پیر  سب  کو  تشنہ  مارا  اگرچہ  یہ  تھا  دریا  کا  کنارہ  پہ  قطرہ  آب  کا  در  و  گہر  تھا  کہ  لب  خشکی  سے  ہر  اک  چشم  تر  تھا  کرے  عابد  کہاں  تک  غم  گساری  جسے  بیماری  و  تن  کی  نزاری  کھنچی  ہے  دور  تک  اپنی  یہ  خواری  اٹھانا  پاؤں  کا  اس  پر  ہے  بھاری  ہو  ایسے  حال  میں  کیونکر  دلاسا  کرے  کس  کس  کی  دلداری  وہ  پاس  آ  کہے  زینب  تھی  زہرا  سے  کہ  مادر  کرے  گا  کون  اب  ہم  سوں  کا  آدر  پڑا  ہے  خاک  میں  بے  سر  برادر  لیے  جاتے  ہیں  چھینے  سر  کی  چادر  کہاں  لے  جاؤں  بھائی  کو  اٹھا  کر  اڑاؤں  خاک  کس  کے  آگے  جا  کر  ہمیں  بازار  میں  لاکر  بٹھایا  کیا  پامال  ایسا  سر  اٹھایا  تسلی  کو  بھی  کوئی  ٹک  نہ  آیا  کفن  جی  سے  گیوں  نے  بھی  نہ  پایا  ستم  پر  ہے  ستم  یہ  جور  پر  جور  زمانہ  ہوگیا  پل  مارتے  اور  سکینہ  جب  کرے  ہے  باپ  کو  یاد  قیامت  ایک  ہو  جاتی  ہے  بنیاد  اٹھے  ہے  ہم  اسیروں  میں  جو  فریاد  تو  یہ  کرتے  ہیں  ظلم  ایک  اور  ایجاد  تقید  رہروی  کا  سخت  ہوئے  خشن  سن  سن  کے  ہر  بدبخت  ہوئے  نہیں  آتا  میسر  لاش  اٹھانا  کہ  ہے  درپیش  یاں  سے  جلد  جانا  کرے  ہے  عابدیں  گر  کچھ  بہانہ  اٹھاتے  ہیں  گے  اس  پر  تازیانہ  کہاں  مقدور  یہ  اس  ناتواں  کا  کہ  ہووے  پیشرو  اس  کارواں  کا  نظر  میں  باپ  کا  سر  ہے  سناں  پر  پڑے  ہے  آنکھ  لوٹے  کارواں  پر  بنی  ہے  آن  کر  ہر  گام  جاں  پر  مصائب  ہیں  غرض  اس  ناتواں  پر  ابھی  میداں  میں  دس  جاگہ  گھرا  ہے  چلا  جاتا  نہیں  پر  رہگرا  ہے  جو  رکتا  ہے  بہت  تو  رو  اٹھے  ہے  جو  گرتا  ہے  تو  طاقت  کھو  اٹھے  ہے  کہے  ہے  یوں  تو  شور  اک  ہو  اٹھے  ہے  کہ  دیکھوں  باپ  کب  تک  سو  اٹھے  ہے  سر  رہ  قافلہ  ہے  کوئی  بولو  کہ  دو  رخصت  اسے  ٹک  آنکھ  کھولو  ہوئے  سب  شام  کو  آخر  روانہ  کہ  جن  کو  ٹھور  تھی  نے  کچھ  ٹھکانا  بہت  بیدردیوں  پر  تھا  زمانہ  کچھ  آگے  شرح  و  بسط  اچھا  نہ  جانا  قلم  کو  میرؔ  میں  نے  توڑ  ڈالا  سر  اپنا  پتھروں  سے  پھوڑ  ڈالا ', '  مزاج  شخص  جہاں  تھا  ترے  مرض  سے  سست  ہوا  سو  فضل  الٰہی  سے  تندرست  و  چست  خبر  جو  گرم  ہے  اب  تیرے  غسل  صحت  کی  دل  شکستہ  جہاں  تھا  وہ  خودبخود  ہے  درست  رہے  جہاں  میں  بہت  توکہ  تاجہاں  بھی  رہے  سلامت  ہمہ  آفاق  در  سلامت  تست ', '  نسیم  غم  سے  ہے  آتش  بجاں  امام  حسین  دم  ایک  اور  ہے  اب  میہماں  امام  حسین  چراغ  آخر  شب  ہے  گا  یاں  امام  حسین  سحر  نمود  ہوئی  پر  کہاں  امام  حسین  فلک  نکالی  نئی  گردش  اب  کے  اے  خوں  خوار  کہ  قتل  ہوتے  ہیں  ابن  علی  کے  خویش  و  تبار  ہوئی  ہے  اول  مہ  میں  کچھ  اور  لیل  و  نہار  گھٹے  ہے  بدر  نمط  ہر  زماں  امام  حسین  سفر  مدینے  سے  گویا  کہ  تھا  بلا  کا  سرا  قدم  جو  راہ  میں  رکھا  تو  ہائے  پھر  نہ  پھرا  ملا  نہ  قطرۂ  آب  اور  لوہو  اس  کا  گرا  ہوا  تھا  کس  گھڑی  واں  سے  رواں  امام  حسین  نبیؐ  نے  برسوں  تئیں  جس  کا  ناز  اٹھایا  تھا  علیؓ  نے  آنکھوں  پہ  مدت  جسے  بٹھایا  تھا  جسے  کہ  مہد  میں  جبریل  نے  جھلایا  تھا  وہ  خاک  و  خون  میں  اب  ہے  طپاں  امام  حسین  مصیبت  اس  کے  تئیں  طرفہ  پیش  آئی  ہے  اکیلا  دشت  میں  ہے  پیاس  ہے  لڑائی  ہے  نہ  کوئی  یار  ہے  نے  خویش  ہے  نہ  بھائی  ہے  رہا  ہے  بیکس  و  بے  مہرباں  امام  حسین  تمام  شکل  نبیؐ  ہی  کا  تھا  علی  اکبر  اسی  کو  دیکھتے  مشتاق  روے  پیغمبرؐ  ہوا  برابر  خاک  سیہ  وہ  گوہر  تر  دیا  ہے  ہاتھ  سے  کیسا  جواں  امام  حسین  فرات  خاک  سر  اس  کے  کہ  جس  کا  ایسا  آب  کہ  جس  سے  موجیں  اٹھیں  با  ہزار  پیچ  و  تاب  تمام  بادیہ  کے  وحش  و  طیر  ہوں  سیراب  دکھاوے  تشنہ  لبی  سے  زباں  امام  حسین  بھتیجا  یوسف  ثانی  تھا  جس  کو  کھو  بیٹھا  بغل  میں  اصغر  ناداں  کو  لا  کے  رو  بیٹھا  حشم  خدم  سبھی  سے  ناامید  ہو  بیٹھا  محل  رحم  تھا  بے  خانماں  امام  حسین  پیاس  حد  سے  زیادہ  تھی  ہائے  دم  نہ  لیا  تمام  آب  کا  خنجر  کی  ایک  گھونٹ  کیا  رضا  میں  مر  ہی  گیا  آنکھ  موند  کر  نہ  جیا  شہید  تیغ  ستم  پیشگاں  امام  حسین  کوئی  نہ  دادگر  و  دادرس  جو  دیوے  داد  ستم  اس  ایک  پہ  واں  ہورہا  تھا  حد  سے  زیاد  بلند  چاروں  طرف  سے  ہوئی  تھی  تیغ  عناد  تلف  دریغ  ہوا  درمیاں  امام  حسین  ہوا  جو  قتل  شہ  کم  سپاہ  دیں  مہجور  پڑا  تھا  خاک  کے  اوپر  نپٹ  ہی  بے  دستور  جگر  کے  ٹکڑے  پڑے  لعل  پارہ  سے  تھے  حضور  گیا  ہے  دیکھ  کے  کیسا  سماں  امام  حسین  کہوں  سو  شام  کے  لوگوں  کی  کیا  مروت  کو  پھر  ان  کے  آنکھ  چھپانے  کو  یا  قساوت  کو  چلے  ہیں  قبلہ  کو  رو  کرکے  سب  عبادت  کو  ہوا  ہے  ذبح  ابھی  ناتواں  امام  حسین  عجب  عبادت  حق  پر  تھے  مستعد  ناساز  شتاب  قتل  نبی  زادہ  بیچ  کر  غماز  نماز  کرنے  کو  دوڑے  تھے  سب  یہ  کیسی  نماز  پڑا  تھا  خاک  میں  خوں  میں  عیاں  امام  حسین  سر  آفتاب  کا  دیں  کے  کیا  روانۂ  شام  کفن  بغیر  رکھی  خاک  و  خوں  میں  لاش  امام  پھرا  کی  مضطرب  الحال  روح  خیرانام  پڑا  تھا  بے  سر  و  ساماں  جہاں  امام  حسین  جھڑے  کٹے  یہ  گل  و  بوٹے  سارے  دل  افروز  پسر  برادر  و  قاسم  دلوں  میں  جن  کے  سوز  گیا  تو  جان  سے  پر  خوب  سیر  کی  دس  روز  چمن  میں  اپنے  بہار  خزاں  امام  حسین  کہیں  تھے  عترت  احمد  کے  دل  جلے  رو  رو  چراغ  اب  نہ  رہا  گھر  میں  عابدیں  بن  سو  وہ  قیدی  شام  کو  جاتا  ہے  دیکھیے  کیا  ہو  گیا  ہے  ہم  سے  تو  دامن  فشاں  امام  حسین  ہوا  جو  لاشۂ  مظلوم  پر  سے  ہوکے  گذار  قیامت  ایک  ہوئی  عترت  نبی  سے  دوچار  پکارا  دیکھتے  ہی  رو  کے  عابد  بیمار  رہا  تھا  ایک  میں  تیرا  نشاں  امام  حسین  عناں  ہے  ابلق  ایام  کی  فلک  کے  ہاتھ  کہوں  سو  کیا  کہوں  بنتی  نہیں  ہے  کوئی  بات  یہ  کاش  جان  سبک  کھوئی  ہوتی  تیرے  ساتھ  گلے  میں  طوق  ہے  میرے  گراں  امام  حسین  مژہ  میں  لخت  جگر  اپنے  میں  پروتا  ہوں  کباب  آتش  غیرت  کے  بیچ  ہوتا  ہوں  حرم  کے  لوگوں  کو  میں  دیکھ  دیکھ  روتا  ہوں  پھر  اس  پہ  ان  کی  یہ  آہ  و  فغاں  امام  حسین  پڑا  جلے  ہے  ترا  لاشہ  دھوپ  میں  مظلوم  اسیر  کرکے  مجھے  لے  چلی  ہے  قوم  شوم  کفن  کی  فکر  جو  کرجاؤں  تیری  سو  معلوم  ہو  آفتاب  ترا  سایہ  باں  امام  حسین  خدا  کو  سونپ  کے  اس  بے  کفن  کو  وہ  بے  دل  گیا  یہ  کہہ  کے  کہ  بابا  ہے  سخت  یہ  مشکل  جرس  کے  طرز  میں  نالاں  ہوں  ساتھ  تا  منزل  گیا  ہے  چھوڑ  کے  تو  کارواں  امام  حسین  فلک  نے  کی  نہ  مدد  اب  بھی  ان  غریبوں  کی  خراب  ہوتی  نہ  مٹی  جو  بے  نصیبوں  کی  تسلی  ہوتی  رہی  باقی  ناشکیبوں  کی  ہوا  نہ  زیر  زمیں  بھی  نہاں  امام  حسین  خبر  بھی  ہے  تجھے  کس  کا  لہو  پیا  ہے  تیں  چراغ  خانۂ  حیدر  بجھا  دیا  ہے  تیں  کرے  گا  نفع  نہ  محشر  کو  جو  کیا  ہے  تیں  گیا  ہے  کھینچ  کے  جی  کا  زیاں  امام  حسین  قیامت  ایک  نمودار  ہوگی  محشر  کو  سخن  میں  لاویں  گے  جب  اس  جوان  بے  سر  کو  عجب  نہیں  ہے  جو  بے  تابی  آوے  داور  کو  کرے  گا  گر  یہ  مصیبت  بیاں  امام  حسین  تمھارے  لطف  سے  خاطر  میں  میرؔ  کے  ہے  نہاں  کہ  روز  حشر  کو  ہووے  رکاب  ہی  میں  رواں  صف  نعال  جوانان  کربلا  ہو  جہاں  ملے  اسے  بھی  اسی  جا  مکاں  امام  حسین ', '  کیا  کہوں  تم  سے  میں  کہ  کیا  ہے  عشق  جان  کا  روگ  ہے  بلا  ہے  عشق  عشق  ہی  عشق  ہے  جہاں  دیکھو  سارے  عالم  میں  بھر  رہا  ہے  عشق  عشق  ہے  طرز  و  طور  عشق  کے  تئیں  کہیں  بندہ  کہیں  خدا  ہے  عشق  عشق  معشوق  عشق  عاشق  ہے  یعنی  اپنا  ہی  مبتلا  ہے  عشق  گر  پرستش  خدا  کی  ثابت  کی  کسو  صورت  میں  ہو  بھلا  ہے  عشق  دل  کش  ایسا  کہاں  ہے  دشمن  جاں  مدعی  ہے  پہ  مدعا  ہے  عشق  ہے  ہمارے  بھی  طور  کا  عاشق  جس  کسی  کو  کہیں  ہوا  ہے  عشق  کوئی  خواہاں  نہیں  محبت  کا  تو  کہے  جنس  ناروا  ہے  عشق  میرؔ  جی  زرد  ہوتے  جاتے  ہو  کیا  کہیں  تم  نے  بھی  کیا  ہے  عشق ', '  کرتا  ہے  یوں  بیان  سخن  ران  کربلا  احوال  زار  شاہ  شہیدان  کربلا  باآنکہ  تھا  فرات  پہ  میدان  کربلا  پیاسا  ہوا  ہلاک  وہ  مہمان  کربلا  انصاف  کی  نہ  ایک  نے  کی  چشم  نیم  باز  کھولے  ستم  کے  ہاتھ  زبانیں  کیاں  دراز  قتل  امام  مقصد  و  تیاری  نماز  بدتر  تھے  کافروں  سے  مسلمان  کربلا  سیلاب  تھا  بلا  کا  ہر  اک  سمت  گرم  جوش  فریاد  بیکساں  کی  طرف  کم  کسو  کے  گوش  آل  نبی  تمام  ہوئی  خوں  سے  سرخ  پوش  صلواۃ  بر  حسین  و  جوانان  کربلا  انواع  جور  مدعی  ایجاد  کر  گئے  تخت  و  کلاہ  احمدی  برباد  کر  گئے  کیا  تیرہ  روز  شامی  بھی  بیداد  کر  گئے  پایا  زبون  مور  سلیمان  کربلا  منصف  تھے  ہائے  کتنے  دروں  تیرہ  اہل  شام  خوش  تشنہ  لب  جنھوں  نے  کیا  کشتن  امام  فخر  بشر  کا  نور  دل  و  دیدہ  تشنہ  کام  سیراب  وحش  و  طائر  و  حیوان  کربلا  یارب  نہ  تھا  سپہر  پہ  اس  وقت  کوئی  بھی  کیا  جب  سر  پہ  اہل  بیت  کے  تھی  اس  قدر  جفا  ہوتا  کوئی  تو  دیکھتا  ہی  سر  کو  ٹک  جھکا  تا  لامکاں  تھا  شور  غریبان  کربلا  نوک  سناں  پہ  رکھ  کے  چلے  لے  سر  امام  ناموس  کے  جو  لوگ  تھے  بندی  ہوئے  تمام  ٹکڑے  جگر  کے  ہوتے  تھے  کرتا  تھا  جب  کلام  بے  خانماں  وہ  جمع  پریشان  کربلا  بیٹے  بھتیجے  اس  کے  جواں  مارے  سب  پڑے  ہو  ٹکڑے  ٹکڑے  سامنے  بیکس  بہت  لڑے  فرصت  نہ  اتنی  دی  کہ  کوئی  خاک  میں  گڑے  پوشیدہ  کیا  ہے  ظلم  نمایان  کربلا  سر  اس  کا  کٹ  کے  نیزے  پہ  جس  دم  رکھا  گیا  نونیزہ  پانی  چڑھ  کے  جیوں  کو  ڈبا  گیا  ہرچند  بوند  پانی  کی  کوئی  نہ  پا  گیا  لیکن  خدا  کا  قہر  تھا  طوفان  کربلا  تھی  عابدیں  کے  لب  پہ  شکایت  یہ  خونچکاں  کاے  چرخ  آہ  کیونکے  نبھے  گا  یہ  کارواں  یہ  سب  ہیں  زیربار  الم  میں  ہوں  ناتواں  طے  کس  طرح  سے  کریے  بیابان  کربلا  مشفق  پدر  تو  رخت  سفر  کر  گیا  ہے  بار  بھائی  کو  اس  سے  آگے  ہی  دشمن  گئے  تھے  مار  ہوں  میں  برہنہ  پا  سو  مرض  سے  نحیف  و  زار  پھر  ہر  قدم  پہ  خار  مغیلان  کربلا  ہے  تودہ  تودہ  لاشوں  پہ  جن  کی  یہ  خاک  دھول  سب  یہ  شگفتہ  رو  تھے  نگاہوں  میں  جیسے  پھول  منھ  دیکھ  ان  کے  کہتے  تھے  صلواۃ  بر  رسولؐ  گلزار  تھی  یہ  وادی  ویران  کربلا  اب  سب  ہی  خاک  و  خون  میں  وے  ہیں  اٹے  پڑے  اشجار  و  نونہال  ہیں  سارے  کٹے  پڑے  دل  ہیں  فگار  سینے  ہیں  سب  کے  پھٹے  پڑے  مسلخ  سے  کم  نہیں  یہ  گلستان  کربلا  جل  جل  کے  ایک  ایک  سے  اس  کا  تھا  یہ  خطاب  کاے  قوم  بس  بہت  ہوئی  اب  کم  ہے  جی  میں  تاب  پہلو  سے  میرے  ہے  جگر  دشت  بھی  کباب  رکھ  ہاتھ  دیکھ  سینۂ  بریان  کربلا  یہ  آگے  جانتے  نہ  تھے  دیکھیں  گے  یہ  ستم  خون  پدر  گرے  گا  زمیں  پر  رکیں  گے  دم  اندوہ  و  درد  و  رنج  و  الم  اب  ہے  اور  ہم  خرد  و  کلاں  ہیں  کشتۂ  احسان  کربلا  موقوف  ہوگی  غم  کشی  یہ  جب  نہ  ہوں  گا  میں  مدت  تلک  مصیبتیں  اپنی  کہوں  گا  میں  جیتا  رہوں  گا  جب  تئیں  روتا  رہوں  گا  میں  اب  تھم  چکے  یہ  دیدۂ  گریان  کربلا  زینب  کے  لب  سے  حرف  نکلتے  تھے  شکوہ  ناک  آشفتہ  مو  وہ  سر  میں  کھڑی  ڈالتی  تھی  خاک  کہتی  تھی  تا  سپہر  مگر  اے  خداے  پاک  جاتے  نہیں  یہ  نالہ  و  افغان  کربلا  شاید  غبار  رکھتی  ہیں  چشمان  مہر  و  ماہ  احوال  پر  ہمارے  نہیں  مطلقاً  نگاہ  پردہ  رہے  جو  گر  پڑے  گردون  روسیاہ  ہیں  سربرہنہ  خاک  نشینان  کربلا  باد  شمال  ظلم  ادھر  کو  جو  آگئی  ایک  ایک  کرکے  دین  کی  شمعیں  بجھا  گئی  دل  داغ  سارے  کر  گئی  سینے  جلا  گئی  سب  اڑ  گئی  وہ  خوبی  ایوان  کربلا  پیٹے  ہیں  ہم  حسین  کو  جو  کھول  کھول  بال  کیا  خاطروں  سے  جاتے  رہیں  گے  ہمارے  حال  اشجار  بید  کے  جو  ہیں  سو  سالہاے  سال  دیویں  گے  یاد  یہ  سر  عریان  کربلا  کرتے  جو  نوحہ  لاشوں  پہ  ہم  جمع  آ  ہوئے  آنکھوں  سے  دل  کے  ٹکڑے  گرے  بال  وا  ہوئے  بے  جا  ہمارے  شور  سے  وحشی  بجا  ہوئے  دیواں  ہوا  ہے  حشر  کا  دیوان  کربلا  اس  لوٹے  کاروان  کا  دیکھے  کوئی  گذار  یہ  سانحہ  ہوا  ہے  زمانے  کا  یادگار  عترت  نبیؐ  کی  اونٹوں  پہ  ہے  ننگے  سر  سوار  سجاد  نالہ  کش  ہے  حدی  خوان  کربلا  وارث  کے  پیچھے  جانیں  گئیں  وسوسوں  سے  ہائے  کیا  طرحیں  چرخ  کرتے  ہیں  ہم  بیکسوں  سے  ہائے  کیسی  کمی  اٹھائی  ہے  ہم  نے  خسوں  سے  ہائے  کس  سے  کہیں  یہ  درد  فراوان  کربلا  ناگہ  نگہ  جو  لاش  پہ  قاسم  کی  جا  پڑی  ساعت  وہ  گذری  اہل  حرم  پر  بہت  کڑی  ماں  اس  کی  سر  کو  پیٹتی  کہتی  تھی  یہ  کھڑی  ہے  دیدنی  یہ  نوشہ  بے  جان  کربلا  چن  چن  کے  دشمنوں  نے  عزیزوں  کے  کاٹے  سر  مارا  پڑا  رئیس  تلف  ہوگئے  پسر  سر  پر  نہ  عورتوں  کے  ردا  تھی  نہ  ان  کو  گھر  آئی  نہ  کام  ہمت  مردان  کربلا  آیا  جو  شاہ  یاں  تو  یہیں  کا  یہیں  رہا  انواع  جور  و  ظلم  و  ستم  جان  پر  سہا  آخر  کو  خون  اس  کا  اسی  خاک  پر  بہا  نکلا  نہ  پھر  وہ  یوسف  زندان  کربلا  آنکھوں  کو  جس  کی  رہ  میں  بچھایا  کیے  ہیں  ہم  منت  سے  جس  کے  ناز  اٹھایا  کیے  ہیں  ہم  مسند  پہ  جس  کو  ناز  کی  پایا  کیے  ہیں  ہم  سو  خاک  میں  پڑا  ہے  وہ  سلطان  کربلا  یہ  مردمی  تو  دیکھو  کہ  دریا  بہا  کیا  خیمہ  کھڑا  کنارے  پر  اس  کے  رہا  کیا  شہ  بہر  طفل  پانی  ہی  پانی  کہا  کیا  پیاسا  موا  ندان  وہ  نادان  کربلا  بالفرض  دشمنوں  نے  نہ  کی  اس  طرف  نظر  کینہ  سے  ہونٹ  سوکھے  ہمارے  نہ  چاہے  تر  اک  ابر  بھی  نہ  آن  کے  برسا  تنک  ادھر  تا  آسماں  تھی  شورش  عطشان  کربلا  کلثوم  یوں  تھی  لاش  پہ  بھائی  کی  حرف  زن  سر  کیا  ہوا  کہ  خاک  میں  پامال  ہے  بدن  پھر  وجہ  کیا  کہ  اب  نہیں  ملتا  تجھے  کفن  اے  بادشاہ  بے  سر  و  سامان  کربلا  ہم  کچھ  کریں  جو  فکر  سو  قدرت  نہیں  ہمیں  ماتم  میں  تیرے  بیٹھیں  سو  فرصت  نہیں  ہمیں  میت  کی  رسمیں  کرتے  سو  مہلت  نہیں  ہمیں  رسوائی  کر  رہے  ہیں  نگہبان  کربلا  مہمانی  ہم  مسافروں  کی  کیا  رہی  ہے  یاں  لخت  دل  و  جگر  تھے  جو  مارے  پڑے  جواں  جانا  نہ  ہم  نے  یاں  کا  دم  آب  و  پارہ  ناں  دیکھی  سو  اب  یہ  نعمت  الوان  کربلا  اس  خاک  پر  اترتے  نہ  فرصت  تجھے  رہی  درپیش  ہر  قدم  پہ  قیامت  تجھے  رہی  بے  ڈولیوں  سے  یاں  کی  کدورت  تجھے  رہی  شائستگی  مگر  نہ  تھی  شایان  کربلا  ہو  دلخوشی  کسو  کو  تو  ہو  بھی  شگفتہ  رو  شادی  ہو  جان  کو  تو  کرے  ہنس  کے  گفتگو  تھی  رونے  کی  جگہ  کہ  بخود  ہم  نہ  تھے  نہ  تو  لب  ہاے  زخم  تھے  لب  خندان  کربلا  ہفتم  سے  آب  و  دانہ  کا  قدغن  ہوا  تھا  یاں  جز  ذکر  تیغ  تیز  کچھ  آیا  نہ  درمیاں  سادات  کشتہ  جانتے  ہیں  یا  انھوں  کی  جاں  جو  دیکھ  کر  موئے  ہیں  یہ  حرمان  کربلا  کروبیوں  کے  گوش  مگر  کر  تھے  اس  گھڑی  جس  وقت  کشت  و  خون  کی  یاں  دھوم  تھی  پڑی  صف  عورتوں  کی  لاشوں  پہ  چلاتی  تھی  کھڑی  محشر  بہ  بر  تھا  ہر  دل  نالان  کربلا  یاں  سے  نہیں  چلے  ہیں  ہم  ایسے  ہو  پائمال  جو  خاطروں  سے  اپنے  فراموش  ہو  یہ  حال  اب  جاچکی  دلوں  سے  یہ  حیرانی  و  ملال  رہیے  گا  زندگی  تئیں  حیران  کربلا  القصہ  پیٹ  روکے  گئے  آگے  وے  اسیر  دل  چاک  سر  میں  خاک  جواں  اور  خرد  و  پیر  بس  تو  بھی  اپنے  ہاتھ  سے  رکھ  کر  قلم  کو  میرؔ  کہہ  باد  سے  کہ  ہووے  گل  افشان  کربلا  بعد  از  نماز  و  سجدہ  کرے  در  پہ  التماس  کاے  شاہ  بندہ  پرور  و  قدر  گداشناس  مقصود  میرؔ  یہ  ہے  کہ  اب  ترک  کر  لباس  جوں  زائران  چاک  گریبان  کربلا  ہندوستاں  سے  قطرہ  زن  آوے  چلا  ہوا  مانند  ابر  چند  پھرے  دل  بھرا  ہوا  تو  ملتفت  ہوا  کہ  یہ  مطلب  روا  ہوا  دیوے  گا  پھر  نہ  ہاتھ  سے  دامان  کربلا ', '  ہستی  اپنی  حباب  کی  سی  ہے  یہ  نمائش  سراب  کی  سی  ہے  نازکی  اس  کے  لب  کی  کیا  کہیے  پنکھڑی  اک  گلاب  کی  سی  ہے  چشم  دل  کھول  اس  بھی  عالم  پر  یاں  کی  اوقات  خواب  کی  سی  ہے  بار  بار  اس  کے  در  پہ  جاتا  ہوں  حالت  اب  اضطراب  کی  سی  ہے  نقطۂ  خال  سے  ترا  ابرو  بیت  اک  انتخاب  کی  سی  ہے  میں  جو  بولا  کہا  کہ  یہ  آواز  اسی  خانہ  خراب  کی  سی  ہے  آتش  غم  میں  دل  بھنا  شاید  دیر  سے  بو  کباب  کی  سی  ہے  دیکھیے  ابر  کی  طرح  اب  کے  میری  چشم  پر  آب  کی  سی  ہے  میرؔ  ان  نیم  باز  آنکھوں  میں  ساری  مستی  شراب  کی  سی  ہے ', '  اللہ  کیا  جگر  تھا  جفا  میں  حسین  کا  جی  ہی  گیا  ندان  رضا  میں  حسین  کا  اس  تشنہ  لب  کا  عرش  سے  برتر  ہے  مرتبہ  خوں  تھا  سبیل  راہ  خدا  میں  حسین  کا ', '  آئی  ہے  شب  قتل  حسین  ابن  علی  کی  رخصت  ہے  سحر  عترت  والاے  نبی  کی  کٹ  جائے  گی  سب  آل  رسول  عربی  کی  برہم  ہی  ہوئی  جان  لو  صحبت  یہ  کبھی  کی  جب  اس  شہ  مظلوم  سے  تلوار  چلے  گی  گرد  اٹھ  کے  سوے  چرخ  ستمگار  چلے  گی  پاؤں  کے  تلے  سے  زمیں  یک  بار  چلے  گی  اٹھ  جائے  گی  تہ  انس  و  ملک  جن  و  پری  کی  لیکن  جو  مقدر  ہے  شہ  دین  کا  ہونا  آزار  دلی  کھینچنا  اس  جان  کو  کھونا  احباب  جو  ہیں  ان  کو  قیامت  تئیں  رونا  کس  طرح  ظفر  ہووے  نہ  اس  قوم  دنی  کی  بے  ڈول  نظر  آتی  ہیں  اعدا  کی  نگاہیں  ہے  جاے  تعجب  جو  مروت  کو  نباہیں  غالب  ہے  کہ  یہ  خوبی  شبیر  نہ  چاہیں  سن  لیجو  کہ  ان  لوگوں  نے  سادات  کشی  کی  ہووے  گا  نمودار  سحر  کا  جو  ستارہ  ہوگا  تبھی  سے  شام  کے  لوگوں  کا  گذارا  میداں  میں  نکل  صاف  یہ  شہ  جائے  گا  مارا  ساتھ  اس  کے  اجل  آئے  گی  یک  بار  سبھی  کی  ہرگز  نہ  ملے  گا  کسو  کو  ایک  دم  آب  کیا  خرد  و  کلاں  پیاس  سے  ہوجائیں  گے  بے  تاب  تڑپیں  گے  پڑے  خاک  میں  کیا  کیا  گہر  ناب  دریا  پہ  یہ  آفت  پڑے  گی  تشنہ  لبی  کی  اکبر  کے  تڑپنے  کے  تئیں  دیکھے  گا  مظلوم  مرنا  کرے  گا  گود  میں  اصغر  کا  بھی  معلوم  سن  لیوے  گا  قاسم  کی  ہلاکی  کی  پڑی  دھوم  لے  جائے  گا  سب  مرتے  ہوئے  جی  ہی  میں  جی  کی  گذرے  گی  جو  کچھ  سر  کے  اپر  سب  وہ  سہے  گا  بیٹوں  میں  بھتیجوں  میں  کوئی  کم  ہی  رہے  گا  جو  وارثی  کر  باپ  کی  اک  بات  کہے  گا  اوقات  نے  دیکھوگے  بہت  اس  سے  کمی  کی  برپا  کریں  گے  حشر  عجب  خیموں  میں  جاکر  لے  جائیں  گے  پھر  سر  کے  تئیں  نیزہ  چڑھا  کر  لاویں  گے  بلا  اک  حرم  شاہ  میں  آکر  دلجوئی  نہ  عابد  کی  تسلی  نہ  کسی  کی  چھینیں  گے  ردائیں  سر  سکان  حرم  سے  کچھ  کہہ  نہ  سکے  گا  کوئی  واں  فرط  الم  سے  درگوش  سکینہ  کا  اتاریں  گے  ستم  سے  دلداری  کرے  گا  نہ  کوئی  باپ  موئی  کی  محجوب  نہ  ہوگا  کوئی  شبیر  کے  رو  سے  ہوگا  وہ  پڑا  خاک  میں  آلودہ  لہو  سے  کیا  زین  عبا  آنکھ  ملاوے  گا  کسو  سے  کچھ  چشم  کسو  سے  نہ  جسے  دادرسی  کی  جس  جا  کہ  پڑا  خاک  میں  ہوگا  وہ  تن  پاک  ہووے  گی  کھڑی  مویہ  کناں  زینب  غمناک  کلثوم  اڑاوے  گی  کھڑی  ہوکے  بہت  خاک  پرسش  نہ  کرے  گا  کوئی  اس  خاک  ملی  کی  اصغر  کے  لیے  بانو  المناک  پھرے  گی  آنکھوں  سے  لہو  روتی  جگرچاک  پھرے  گی  فریادکناں  منھ  پہ  ملے  خاک  پھرے  گی  سننے  کے  نہیں  بات  کو  اس  جان  جلی  کی  پاس  احمد  مختار  کا  کرنے  کے  نہیں  کچھ  رو  حیدر  کرار  کا  کرنے  کے  نہیں  کچھ  غم  عابد  بیمار  کا  کرنے  کے  نہیں  کچھ  کیا  دیکھیو  اس  قوم  نے  دنیاطلبی  کی  بے  صرفہ  چلے  آویں  گے  غارت  کے  بہانے  لے  جائیں  گے  لوگوں  کے  تئیں  پاؤں  چلانے  دیکھوگے  کہ  اس  جمع  سراپاے  جفا  نے  وارث  کے  موئے  پر  بھی  جفا  میں  نہ  کمی  کی  خوش  ہوویں  گے  دیکھیں  گے  اسیروں  کو  جو  مغموم  دم  لینے  نہ  دیویں  گے  جو  ہو  ماتم  مظلوم  انصاف  کروگے  تو  تمھیں  ہووے  گا  معلوم  ان  بدگہروں  نے  کوئی  بھی  بات  بھلی  کی  القصہ  وے  سب  شام  کی  جانب  کو  چلیں  گے  دل  اور  جگر  آتش  کربت  سے  جلیں  گے  کم  فرصتی  وقت  سے  ٹک  دم  بھی  نہ  لیں  گے  سن  لیجو  کہ  عابد  نے  بلا  رنج  کشی  کی  یک  چند  جدا  جا  کے  وہ  رنجور  رہے  گا  بے  گور  و  کفن  یہ  تن  پرنور  رہے  گا  ہر  جاے  بہم  میرؔ  یہ  مذکور  رہے  گا  کیا  سمجھے  تھے  وے  لوگ  جو  یہ  بے  ادبی  کی ', '  الٹی  ہو  گئیں  سب  تدبیریں  کچھ  نہ  دوا  نے  کام  کیا  دیکھا  اس  بیماری  دل  نے  آخر  کام  تمام  کیا  عہد  جوانی  رو  رو  کاٹا  پیری  میں  لیں  آنکھیں  موند  یعنی  رات  بہت  تھے  جاگے  صبح  ہوئی  آرام  کیا  حرف  نہیں  جاں  بخشی  میں  اس  کی  خوبی  اپنی  قسمت  کی  ہم  سے  جو  پہلے  کہہ  بھیجا  سو  مرنے  کا  پیغام  کیا  ناحق  ہم  مجبوروں  پر  یہ  تہمت  ہے  مختاری  کی  چاہتے  ہیں  سو  آپ  کریں  ہیں  ہم  کو  عبث  بدنام  کیا  سارے  رند  اوباش  جہاں  کے  تجھ  سے  سجود  میں  رہتے  ہیں  بانکے  ٹیڑھے  ترچھے  تیکھے  سب  کا  تجھ  کو  امام  کیا  سرزد  ہم  سے  بے  ادبی  تو  وحشت  میں  بھی  کم  ہی  ہوئی  کوسوں  اس  کی  اور  گئے  پر  سجدہ  ہر  ہر  گام  کیا  کس  کا  کعبہ  کیسا  قبلہ  کون  حرم  ہے  کیا  احرام  کوچے  کے  اس  کے  باشندوں  نے  سب  کو  یہیں  سے  سلام  کیا  شیخ  جو  ہے  مسجد  میں  ننگا  رات  کو  تھا  مے  خانے  میں  جبہ  خرقہ  کرتا  ٹوپی  مستی  میں  انعام  کیا  کاش  اب  برقعہ  منہ  سے  اٹھا  دے  ورنہ  پھر  کیا  حاصل  ہے  آنکھ  مندے  پر  ان  نے  گو  دیدار  کو  اپنے  عام  کیا  یاں  کے  سپید  و  سیہ  میں  ہم  کو  دخل  جو  ہے  سو  اتنا  ہے  رات  کو  رو  رو  صبح  کیا  یا  دن  کو  جوں  توں  شام  کیا  صبح  چمن  میں  اس  کو  کہیں  تکلیف  ہوا  لے  آئی  تھی  رخ  سے  گل  کو  مول  لیا  قامت  سے  سرو  غلام  کیا  ساعد  سیمیں  دونوں  اس  کے  ہاتھ  میں  لا  کر  چھوڑ  دیئے  بھولے  اس  کے  قول  و  قسم  پر  ہائے  خیال  خام  کیا  کام  ہوئے  ہیں  سارے  ضائع  ہر  ساعت  کی  سماجت  سے  استغنا  کی  چوگنی  ان  نے  جوں  جوں  میں  ابرام  کیا  ایسے  آہوئے  رم  خوردہ  کی  وحشت  کھونی  مشکل  تھی  سحر  کیا  اعجاز  کیا  جن  لوگوں  نے  تجھ  کو  رام  کیا  میرؔ  کے  دین  و  مذہب  کو  اب  پوچھتے  کیا  ہو  ان  نے  تو  قشقہ  کھینچا  دیر  میں  بیٹھا  کب  کا  ترک  اسلام  کیا ', '  دیکھ  تو  دل  کہ  جاں  سے  اٹھتا  ہے  یہ  دھواں  سا  کہاں  سے  اٹھتا  ہے  گور  کس  دل  جلے  کی  ہے  یہ  فلک  شعلہ  اک  صبح  یاں  سے  اٹھتا  ہے  خانۂ  دل  سے  زینہار  نہ  جا  کوئی  ایسے  مکاں  سے  اٹھتا  ہے  نالہ  سر  کھینچتا  ہے  جب  میرا  شور  اک  آسماں  سے  اٹھتا  ہے  لڑتی  ہے  اس  کی  چشم  شوخ  جہاں  ایک  آشوب  واں  سے  اٹھتا  ہے  سدھ  لے  گھر  کی  بھی  شعلۂ  آواز  دود  کچھ  آشیاں  سے  اٹھتا  ہے  بیٹھنے  کون  دے  ہے  پھر  اس  کو  جو  ترے  آستاں  سے  اٹھتا  ہے  یوں  اٹھے  آہ  اس  گلی  سے  ہم  جیسے  کوئی  جہاں  سے  اٹھتا  ہے  عشق  اک  میرؔ  بھاری  پتھر  ہے  کب  یہ  تجھ  ناتواں  سے  اٹھتا  ہے ', '  پتا  پتا  بوٹا  بوٹا  حال  ہمارا  جانے  ہے  جانے  نہ  جانے  گل  ہی  نہ  جانے  باغ  تو  سارا  جانے  ہے  لگنے  نہ  دے  بس  ہو  تو  اس  کے  گوہر  گوش  کو  بالے  تک  اس  کو  فلک  چشم  مہ  و  خور  کی  پتلی  کا  تارا  جانے  ہے  آگے  اس  متکبر  کے  ہم  خدا  خدا  کیا  کرتے  ہیں  کب  موجود  خدا  کو  وہ  مغرور  خود  آرا  جانے  ہے  عاشق  سا  تو  سادہ  کوئی  اور  نہ  ہوگا  دنیا  میں  جی  کے  زیاں  کو  عشق  میں  اس  کے  اپنا  وارا  جانے  ہے  چارہ  گری  بیماری  دل  کی  رسم  شہر  حسن  نہیں  ورنہ  دلبر  ناداں  بھی  اس  درد  کا  چارہ  جانے  ہے  کیا  ہی  شکار  فریبی  پر  مغرور  ہے  وہ  صیاد  بچہ  طائر  اڑتے  ہوا  میں  سارے  اپنے  اساریٰ  جانے  ہے  مہر  و  وفا  و  لطف  و  عنایت  ایک  سے  واقف  ان  میں  نہیں  اور  تو  سب  کچھ  طنز  و  کنایہ  رمز  و  اشارہ  جانے  ہے  کیا  کیا  فتنے  سر  پر  اس  کے  لاتا  ہے  معشوق  اپنا  جس  بے  دل  بے  تاب  و  تواں  کو  عشق  کا  مارا  جانے  ہے  رخنوں  سے  دیوار  چمن  کے  منہ  کو  لے  ہے  چھپا  یعنی  ان  سوراخوں  کے  ٹک  رہنے  کو  سو  کا  نظارہ  جانے  ہے  تشنۂ  خوں  ہے  اپنا  کتنا  میرؔ  بھی  ناداں  تلخی  کش  دم  دار  آب  تیغ  کو  اس  کے  آب  گوارا  جانے  ہے ']"
گلزار,"['  یہ  کیسا  عشق  ہے  اردو  زباں  کا،  مزا  گھلتا  ہے  لفظوں  کا  زباں  پر  کہ  جیسے  پان  میں  مہنگا  قمام  گھلتا  ہے  یہ  کیسا  عشق  ہے  اردو  زباں  کا۔۔۔۔  نشہ  آتا  ہے  اردو  بولنے  میں  گلوری  کی  طرح  ہیں  منہ  لگی  سب  اصطلاحیں  لطف  دیتی  ہے،  حلق  چھوتی  ہے  اردو  تو،  حلق  سے  جیسے  مے  کا  گھونٹ  اترتا  ہے  بڑی  ارسٹوکریسی  ہے  زباں  میں  فقیری  میں  نوابی  کا  مزا  دیتی  ہے  اردو  اگرچہ  معنی  کم  ہوتے  ہے  اردو  میں  الفاظ  کی  افراط  ہوتی  ہے  مگر  پھر  بھی،  بلند  آواز  پڑھیے  تو  بہت  ہی  معتبر  لگتی  ہیں  باتیں  کہیں  کچھ  دور  سے  کانوں  میں  پڑتی  ہے  اگر  اردو  تو  لگتا  ہے  کہ  دن  جاڑوں  کے  ہیں  کھڑکی  کھلی  ہے،  دھوپ  اندر  آ  رہی  ہے  عجب  ہے  یہ  زباں،  اردو  کبھی  کہیں  سفر  کرتے  اگر  کوئی  مسافر  شعر  پڑھ  دے  میرؔ،  غالبؔ  کا  وہ  چاہے  اجنبی  ہو،  یہی  لگتا  ہے  وہ  میرے  وطن  کا  ہے  بڑی  شائستہ  لہجے  میں  کسی  سے  اردو  سن  کر  کیا  نہیں  لگتا  کہ  ایک  تہذیب  کی  آواز  ہے,  اردو ', ""  کتابیں  جھانکتی  ہیں  بند  الماری  کے  شیشوں  سے  بڑی  حسرت  سے  تکتی  ہیں  مہینوں  اب  ملاقاتیں  نہیں  ہوتیں  جو  شامیں  ان  کی  صحبت  میں  کٹا  کرتی  تھیں'  اب  اکثر  گزر  جاتی  ہیں  کمپیوٹر  کے  پردوں  پر  بڑی  بے  چین  رہتی  ہیں  کتابیں  انہیں  اب  نیند  میں  چلنے  کی  عادت  ہو  گئی  ہے  بڑی  حسرت  سے  تکتی  ہیں  جو  قدریں  وہ  سناتی  تھیں  کہ  جن  کے  سیل  کبھی  مرتے  نہیں  تھے  وہ  قدریں  اب  نظر  آتی  نہیں  گھر  میں  جو  رشتے  وہ  سناتی  تھیں  وہ  سارے  ادھڑے  ادھڑے  ہیں  کوئی  صفحہ  پلٹتا  ہوں  تو  اک  سسکی  نکلتی  ہے  کئی  لفظوں  کے  معنی  گر  پڑے  ہیں  بنا  پتوں  کے  سوکھے  ٹنڈ  لگتے  ہیں  وہ  سب  الفاظ  جن  پر  اب  کوئی  معنی  نہیں  اگتے  بہت  سی  اصطلاحیں  ہیں  جو  مٹی  کے  سکوروں  کی  طرح  بکھری  پڑی  ہیں  گلاسوں  نے  انہیں  متروک  کر  ڈالا  زباں  پر  ذائقہ  آتا  تھا  جو  صفحے  پلٹنے  کا  اب  انگلی  کلک  کرنے  سے  بس  اک  جھپکی  گزرتی  ہے  بہت  کچھ  تہہ  بہ  تہہ  کھلتا  چلا  جاتا  ہے  پردے  پر  کتابوں  سے  جو  ذاتی  رابطہ  تھا  کٹ  گیا  ہے  کبھی  سینے  پہ  رکھ  کے  لیٹ  جاتے  تھے  کبھی  گودی  میں  لیتے  تھے  کبھی  گھٹنوں  کو  اپنے  رحل  کی  صورت  بنا  کر  نیم  سجدے  میں  پڑھا  کرتے  تھے  چھوتے  تھے  جبیں  سے  وہ  سارا  علم  تو  ملتا  رہے  گا  آئندہ  بھی  مگر  وہ  جو  کتابوں  میں  ملا  کرتے  تھے  سوکھے  پھول  اور  مہکے  ہوئے  رقعے  کتابیں  مانگنے  گرنے  اٹھانے  کے  بہانے  رشتے  بنتے  تھے  ان  کا  کیا  ہوگا  وہ  شاید  اب  نہیں  ہوں  گے! "", '  سب  اسے  ’’ادھا‘‘  کہہ  کے  بلاتے  تھے۔  پورا  کیا،  پونا  کیا،  بس  ادھا۔  قد  کا  بونا  جو  تھا۔  پتا  نہیں  کس  نے  نام  رکھا  تھا۔  ماں  باپ  ہوتے  تو  ان  سے  پوچھتا۔  جب  سے  ہوش  سنبھالا  تھا،  یہی  نام  سنا  تھا  اور  یہ  بھی  نہیں  کہ  کبھی  کوئی  تکلیف  ہوئی  ہو۔  دل  دُ  کھا  ہو۔  کچھ  نہیں۔  ہر  وقت  اپنی  مستی  میں  رہتا  تھا۔  خربوزے  والے  نے  کہا  ادھے  ذرا  دکان  دیکھیو،  میں  کھانا  کھا  کے  آیا۔‘‘  اور  ادھا  بڑے  مزے  سے  ڈنڈی  ہاتھ  میں  لے  کر  بیٹھ  جاتا  اور  ہانک  لگاتے۔‘‘  آجا  مصری  کے  ڈلے  ہیں۔وہ  کبھی  خربوزے  بیچتا،  کبھی  کھجوریں،  نانی  کو  وید  جی  سے  ہاضمے  کی  دوا  لا  کر  دیتا۔  تیسری  منزل  والے  کیشوانی  کی  بچی  کو  سکول  چھوڑ  کے  آتا  اور  مادھو  مستری  کو  کبھی  مزدور  نہ  ملتا  تو  وہ  اینٹیں  دھونے  کا  کام  بھی  کر  لیتا۔  مگر  سب  سے  زیادہ  مزا  آتا  تھا  اسے  بارات  کے  آگے  ناچنے  میں۔  بارات  چاہے  کسی  کی  بھی  ہو،  بھولے  بھٹکے  بھی  ادھر  سے  گزر  جاتی  تو  وہ  اپنے  اس  ایک  میل  کے  علاقے  میں  آگے  آگے  چھوٹے  چھوٹے  ہاتھ  جھلاتا  چھوٹی  چھوٹی  ٹانگوں  پر  تھرکتا  ناچتا  چلا  جاتا۔  اس  روز  وہاں  سے  ورق  کوٹنے  والے  الیاس  کی  بارات  نکلی  تو  وہ  حسب  عادت  آگے  آگے  ناچتا  ہوا  چلنے  لگا،  پنڈت  نے  ٹوکا  بھی۔  ابے  ادھے،  مسلمان  کی  بارات  میں  ناچ  رہا  ہے؟  ‘‘ہوا  میں  ہاتھ  جھلاتے  ہوئے  ادھا  بولا،  ڈھول  تو  دونوں  ہی  کے  بجتا  ہے  اور  ایسے  ہی  بجتا  ہے۔‘‘ادھا  بارہ  سال  کے  بچّوں  میں  کھیلتا  تو  انہی  جیسا  لگتا۔  جب  بچّے  سکول  چلے  جاتے  تو  وہ  سوسائٹی  کے  بیچ  والے  باغ  میں  بوڑھے  مالی  کے  ساتھ  مل  کر  نیم  کی  سوکھی  پتیاں  جمع  کرتا  اور  رات  کو  پروفیسر  صاحب  کی  بیٹھک  سے  ماچس  لاکر  اس  میں  آگ  لگا  دیتا۔  ایک  بار  پروفیسر  صاحب  نے  اسے  ایک  پرانا  کوٹ  دیا۔  ادھے  نے  باہر  آکر  دیکھا  اور  اسے  مالی  چاچا  کے  حوالے  کر  دیا۔  بوری  کی  بوری  دے  دی  پہننے  کو،  اس  میں  تو  میرے  جیسے  تین  آ  جائیں۔‘‘چھترپور  سوسائٹی  کی  پانچ  بلڈنگوں  میں  رہنے  والے  80  کنبوں  کے  لگ  بھگ  ساڑھے  تین  سو  آدمی  تھے۔  اور  ادھا،  ج،  خ  کے  نقطے  کی  طرح  ان  سب  میں  گھومتا  رہتا۔  کسی  کا  کام  اس  کے  بغیر  رکتا  نہیں  تھا  مگر  اس  کے  بغیر  چلتا  بھی  نہیں  تھا۔  ادھا  نہیں  تھا  تو  جیسے  وہ  پورے  نہیں  تھے۔  جیسے  بھرے  پرے  گھر  کو  پالتو  بلی  کچھ  اور  بھر  دیتی  ہے۔  ایسے  ہی  اس  نے  چھترپور  سوسائٹی  کو  کچھ  اور  بھر  دیا  تھا۔  لیکن  کل  وہ  ان  سب  کو  خالی  کر  گیا۔  غریب  کر  گیا۔  کمپاونڈ  میں  جمع  بھیڑ  کو  پروفیسر  نے  چلاکر  کہا  تھا  تم  سب  ادھورے  ہو،  آدھے  ہو  اور  جسے  تم  ادّھا  کہتے  ہو،  دیکھو،  دیکھو،  وہ  کتنا  پورا  ہے،  کتنا  مکمل!  ‘‘یہ  بات  چاہے  کل  کی  ہے۔  مگر  اصل  بات  شروع  ہوئی  تھی  دو  سال  پہلے۔  اصل  بات  سے  پہلے  بھی  ایک  بات  ہوئی  تھی  اور  وہ  بھی  کچھ  کم  اصل  نہیں  تھی۔  مگر  اس  کے  بارے  میں  بہت  کم  لوگ  جانتے  تھے۔  چھتر  پور  سوسائٹی  کی  سب  سے  خوبصورت  لڑکی  رادھا  کملانی  اس  دن  ہیر  گنج  کے  علاقے  سے  آ  رہی  تھی  کہ  تین  غنڈوں  نے  اسے  گھیر  لیا۔  ایک  نے  آنکھ  ماری،  دوسرے  نے  سیٹی  بجائی  اور  تیسرا  کندھے  کا  گھسہ  دے  کر  آگے  نکل  گیا۔  لڑکی  سہم  گئی۔  دور  گلی  کے  سرے  پر  اسے  ایک  سایہ  سا  نظر  آیا  اور  وہ  زور  سے  چلّائی  ادھے۔!‘‘  اس  نے  آواز  سُنی  تو  بھاگا  آیا۔  رادھا  نے  اس  کا  ہاتھ  پکڑ  لیا،  ادھے  ذرا  مجھے  گھر  تک  پہنچادے۔  ‘‘ادھے  کو  بات  سمجھتے  دیر  نہیں  لگی۔  شیر  ہو  گیا۔  رادھا  کی  بانہہ  پکڑ  کے  بولا،  چلیے۔  میں  ہوں  نا۔‘‘  اور  وہ  ان  تین  غنڈوں  کے  بیچ  میں  سے  رادھا  کو  یوں  نکال  کر  لے  گیا،  جیسے  ہوا  کا  جھونکا  نکل  جائے۔  مگر  اس  رات  ادھے  کو  نیند  نہیں  آئی۔  پہلی  بار  اسے  لگا  کہ  اس  کی  عمر  اٹھائیس  برس  کی  ہے۔  اگلے  دن  اس  نے  سکول  کے  بچوں  کے  ساتھ  کھیلنا  چھوڑ  دیا  اور  کپڑے  استری  کروا  کر  پہننے  لگا۔  تبدیلی  لوگوں  نے  بھی  دیکھی  اور  رادھا  نے  بھی!  وہ  صرف  ہنس  دی۔  ’’ہاوکیوٹ۔‘‘  ادھے  کو  جیسے  زندگی  میں  نیا  کام  مل  گیا  باڈی  گارڈ  کا،  محافظ  کا،  رادھا  کو  اچھا  لگتا۔  وہ  صبح  اسے  کالج  تک  چھوڑ  کر  آتا۔  کبھی  کبھی  کچھ  کتابیں  بھی  اٹھا  لیتا۔  کبھی  شام  کو  پہنچ  جاتا،  واپسی  میں  ساتھ  لے  کر  آتا  لیکن  ایک  دن  رادھا  نے  اس  کا  دل  توڑ  دیا۔  وہ  جگدیش  سے  ملنے  جایا  کرتی  تھی  جہاں  ادّھا  اسے  چھوڑ  کر  آتا  تھا۔۔۔  مگر  جگدیش  کو  یہ  اچھا  نہیں  لگا۔  اس  نے  اعتراض  کیا  تو  رادھا  نے  ڈانٹ  دیا۔  ’’چھی  چھی۔۔۔  اس  پر  شک  کرتے  ہو؟  اس  آدھے  سے  مرد  پر!!!‘‘  بس  اس  سے  آگے  ادھے  نے  نہیں  سنا۔  الٹے  پاوں  لوٹ  آیا۔  آتے  ہی  گلی  میں  اس  نے  لیٹے  ہوئے  ایک  کتے  کو  پیٹنا  شروع  کر  دیا۔  بہت  مارا  اور  جیسے  خود  ہی  زخمی  ہوکر  اپنی  کھولی  میں  جاکر  لیٹ  گیا۔  اگلے  دن  سے  اس  کا  رویہ  بدلا  ہوا  تھا۔  لوگوں  کو  بہت  حیرت  ہوئی۔  جس  نے  بھی  اس  سے  کوئی  کام  کہا،  ادھے  نے  پوچھا:  پیسے  دوگے؟  ’’پیسے؟  تمہیں  پیسے  کیا  کرنے  ہیں؟‘‘  ’’کچھ  بھی  کروں۔۔۔!‘‘  دھیرے  دھیرے  ادھے  کے  صندوق  میں  کئی  طرح  کے  نوٹ  اور  سکے  جمع  ہونے  لگے۔  یہ  اصل  بات  سے  پہلے  کی  بات  ہے۔  اور  اصل  بات  یہ  ہے  کہ  چھ  مہینے  بعد  رادھا  کی  شادی  ہو  گئی۔۔۔  زور  زور  سے  ریکارڈ  بج  رہے  تھے  اور  موڑ  سے  بینڈ  بجنے  کی  آواز  آ  رہی  تھی۔  ادھے  کو  برداشت  کرنا  مشکل  ہو  گیا۔  اس  کے  تھرکنے  والے  ہاتھ  پاوں  کانپنے  لگے۔  وہ  تیزی  سے  اٹھا،  صندوق  کے  سارے  پیسے  نکالے  اور  چھتّر  پور  سوسائٹی  کی  سی  بلڈنگ  کے  تیرہ  نمبر  فلیٹ  کا  دروازہ  جا  کھٹکھٹایا۔  تیرہ  نمبر  فلیٹ  میں  ستّیہ  رہتی  تھی۔  اکیلی  اور  بدنام۔  چھتّر  پور  سوسائٹی  کے  بیشتر  لوگ  چاہتے  تھے  کہ  وہ  وہاں  سے  چلی  جائے  کیونکہ  بیشتر  لوگ  رات  کو  وقت  بےوقت  اس  کے  فلیٹ  سے  نکلتے  ہوئے  یا  اندر  جاتے  ہوئے  دیکھے  گئے  تھے۔  ادھے  نے  وہ  سب  دیکھا  تھا،  سمجھا  بھی  تھا  مگر  خاموش  رہا  اور  آج  معلوم  نہیں  فلیٹ  کے  اندر  کیا  ہوا،  مگر  ادھا  پورے  سات  گھنٹے  بعد  ستیہ  کے  گھر  سے  نکلا  جب  رادھا  کی  ڈولی  جا  چکی  تھی۔اس  کے  بعد  ادھا  اکثر  وہاں  جانے  لگا  لوگوں  کو  بہت  برا  لگا  کہ  ستّیہ  نے  ادّھے  کے  ساتھ  بھی  سمبندھ  بنانے  میں  گریز  نہ  کیا  اور  یہ  بات  انہیں  برداشت  نہیں  ہوئی  کہ  جس  عورت  کے  ساتھ  ان  کے  سمبندھ  ہوں،  اس  کے  ساتھ  اس  بونے  کے  بھی  تعلقات  ہوں۔  وہ  چاہے  ویشیا  ہی  کیوں  نہ  ہو۔  بس  ستّیہ  کے  خلاف  پوری  سوسائٹی  گرم  ہو  گئی۔۔۔  ایک  دو  نوجوانوں  نے  ادھے  کو  پیٹ  بھی  دیا۔۔۔  ادھا  تلملا  اٹھا۔۔۔  مار  کھا  کے  وہ  پھر  ستیہ  کے  یہاں  پہنچا۔  وہ  بستر  پر  لیٹی  ہوئی  تھی۔  شاید  کچھ  بیمار  تھی۔ادھے  نے  سیدھے  سپاٹ  لفظوں  میں  کہا:  ’’ستیہ  میں  تجھ  سے  شادی  کرنا  چاہتا  ہوں۔‘‘  ستیہ  نے  اس  کی  طرف  دیکھا  اور  ’’ہوں‘‘  کہہ  کے  دوسری  طرف  کروٹ  بدل  لی۔  ادھے  نے  اسے  بازو  سے  پکڑ  کے  اپنی  طرف  کیا۔  ’’کیوں؟  مجھ  سے  شادی  نہیں  کر  سکتی؟  میں  آدمی  نہیں  ہوں؟  کیا  تو  بھی  مجھےادھا  سمجھتی  ہے؟‘‘  ستیہ  نے  اس  کی  طرف  آنکھ  بھر  کے  دیکھا  اور  کہا:  ’’مجھے  سونے  دے  ادھے!  میری  طبیعت  ٹھیک  نہیں!‘‘  ادھے  کے  ہاتھ  سے  ستّیہ  کی  بانہہ  چھوٹ  گئی۔  ’’ٹھیک  ہے،  پھر  مر!  جہنم  میں  جا۔‘‘  یہ  کہہ  کے  وہ  گھوما،  دھڑاک  سے  اپنے  پیچھے  دروازہ  بند  کیا  اور  سیڑھیاں  اتر  گیا۔  اصل  بات  یہ  بھی  نہیں  ہے  کیونکہ  اس  کے  بعد  بھی  سال  بھر  تک  ادھا  چھتر  پور  سوسائٹی  میں  ہی  رہا۔۔۔  اڑتی  اڑتی  خبریں  اسے  ستّیہ  کے  بارے  میں  ملتی  رہتی  تھیں۔  سی،  بلڈنگ  سے  گزرنا  اس  نے  قصداً  کم  کر  دیا  تھا۔۔۔  کسی  نے  اسے  بتایا  ستیہ  کے  بیٹا  ہوا  ہے  اور  یہ  بات  چھتر  پور  سوسائٹی  کے  لوگ  برداشت  نہیں  کر  سکتے  تھے۔  ستّیہ  کے  جان  کے  پیچھے  پڑ  گئے۔  اسے  نکالو،  فلیٹ  چھوڑو۔‘‘  پھر  بھی  کسی  طرح  ستیہ  نے  چھ  مہینے  نکال  لیے  اور  یہ  ابھی  کل  کی  بات  ہے  کہ  ادھا  اپنے  راشن  کا  تھیلا  پیٹھ  پر  لادے  کمپاونڈ  میں  داخل  ہوا۔  اس  نے  دیکھا  سی۔  بلڈنگ  کے  نیچے  بہت  ساری  بھیڑ  جمع  ہے۔  اس  نے  پوچھا  بھی  نہیں،  مگر  کسی  نے  بتایا:  ’’ستیہ  نے  زہر  کھا  لیا  ہے۔‘‘ادھا  تیزی  کے  ساتھ  اوپر  کی  طرف  بھاگا۔  وہ  بھول  گیا  کہ  اس  کی  پیٹھ  پر  راشن  کا  تھیلا  ہے  اور  وہ  اسے  چھوڑ  بھی  سکتا  ہے۔۔۔  جانے  کیوں  لوگ  اسے  راستہ  بھی  دیتے  رہے۔۔۔  اور  آخر  وہ  تیرہ  نمبر  فلیٹ  کے  دروازے  پر  پہنچ  گیا۔  اس  نے  دیکھا  ستیہ  کی  لاش  ابھی  پلنگ  پر  ہی  پڑی  تھی  اور  چھ  مہینے  کا  بچہ  لاش  سے  کھیل  رہا  تھا۔  سارے  کمپاونڈ  میں  پروفیسر  کی  آواز  گونج  رہی  تھی  ’’یہ  بچہ  تم  میں  سے  کون  قبول  کرےگا؟  تم  میں  اتنی  انسانیت  تو  ہے  کہ  چندہ  کرکے  لاش  کو  جلا  دو  گے۔۔۔  مگر  اس  بچے  کو۔۔۔  میں  پوچھتا  ہوں  کون  قبول  کرےگا؟‘‘  سب  کے  سب  بت  بنے  کھڑے  رہے۔  اچانک  ادھے  کے  ہاتھ  سے  راشن  کا  تھیلا  نیچے  پھسل  گیا۔  سب  اس  کی  طرف  دیکھتے  رہ  گئے۔۔۔  اس  نے  دھیرے  دھیرے  قدموں  سے  جاکر  بچے  کو  اٹھایا  اور  بنا  کسی  طرف  دیکھے  اسے  کندھے  سے  لگائے،  بھیڑ  میں  سے  گزرتا  ہوا،  سوسائٹی  کے  کمپاونڈ  سے  باہر  چلا  گیا۔  پروفیسر  کی  آواز  ابھی  تک  گونج  رہی  تھی۔’’تم  سب  ادھورے  ہو،  آدھے  ہو،  اور  جسے  تم  ادّھا  کہتے  ہو،  دیکھو  دیکھو  وہ،کتنا  پورا  ہے،  کتنا  مکمل۔۔۔‘‘ ', '  سانس  لینا  بھی  کیسی  عادت  ہے  جئے  جانا  بھی  کیا  روایت  ہے  کوئی  آہٹ  نہیں  بدن  میں  کہیں  کوئی  سایہ  نہیں  ہے  آنکھوں  میں  پاؤں  بے  حس  ہیں  چلتے  جاتے  ہیں  اک  سفر  ہے  جو  بہتا  رہتا  ہے  کتنے  برسوں  سے  کتنی  صدیوں  سے  جئے  جاتے  ہیں  جئے  جاتے  ہیں  عادتیں  بھی  عجیب  ہوتی  ہیں ', '  خوشبو  جیسے  لوگ  ملے  افسانے  میں  ایک  پرانا  خط  کھولا  انجانے  میں  شام  کے  سائے  بالشتوں  سے  ناپے  ہیں  چاند  نے  کتنی  دیر  لگا  دی  آنے  میں  رات  گزرتے  شاید  تھوڑا  وقت  لگے  دھوپ  انڈیلو  تھوڑی  سی  پیمانے  میں  جانے  کس  کا  ذکر  ہے  اس  افسانے  میں  درد  مزے  لیتا  ہے  جو  دہرانے  میں  دل  پر  دستک  دینے  کون  آ  نکلا  ہے  کس  کی  آہٹ  سنتا  ہوں  ویرانے  میں  ہم  اس  موڑ  سے  اٹھ  کر  اگلے  موڑ  چلے  ان  کو  شاید  عمر  لگے  گی  آنے  میں ', '  آدمی  بلبلہ  ہے  پانی  کا  اور  پانی  کی  بہتی  سطح  پر  ٹوٹتا  بھی  ہے  ڈوبتا  بھی  ہے  پھر  ابھرتا  ہے،  پھر  سے  بہتا  ہے  نہ  سمندر  نگل  سکا  اس  کو  نہ  تواریخ  توڑ  پائی  ہے  وقت  کی  ہتھیلی  پر  بہتا  آدمی  بلبلہ  ہے  پانی  کا ', '  درد  ہلکا  ہے  سانس  بھاری  ہے  جئے  جانے  کی  رسم  جاری  ہے  آپ  کے  بعد  ہر  گھڑی  ہم  نے  آپ  کے  ساتھ  ہی  گزاری  ہے  رات  کو  چاندنی  تو  اوڑھا  دو  دن  کی  چادر  ابھی  اتاری  ہے  شاخ  پر  کوئی  قہقہہ  تو  کھلے  کیسی  چپ  سی  چمن  پہ  طاری  ہے  کل  کا  ہر  واقعہ  تمہارا  تھا  آج  کی  داستاں  ہماری  ہے ', '  شام  سے  آنکھ  میں  نمی  سی  ہے  آج  پھر  آپ  کی  کمی  سی  ہے  دفن  کر  دو  ہمیں  کہ  سانس  آئے  نبض  کچھ  دیر  سے  تھمی  سی  ہے  کون  پتھرا  گیا  ہے  آنکھوں  میں  برف  پلکوں  پہ  کیوں  جمی  سی  ہے  وقت  رہتا  نہیں  کہیں  ٹک  کر  عادت  اس  کی  بھی  آدمی  سی  ہے  آئیے  راستے  الگ  کر  لیں  یہ  ضرورت  بھی  باہمی  سی  ہے ', '  لالہ  جی  کو  یہ  بات  کھل  گئی  کہ  بڑھیا  (لالائن)  نے  بال  کٹوا  دئیے  اور  ان  سے  پوچھا  بھی  نہیں۔  پچھلے  مہینے  ان  کی  بہو  مائیکے  گئی  تھی  تو  اپنی  ساس  کو  ساتھ  لے  گئی  تھی،  دلی۔  کہ  ٹرین  میں  گود  کے  بچے  کو  سنبھالنے  میں  آسانی  رہےگی۔  لالہ  جی  سے  خود  مایا  دیوی  نے  پوچھا  تھا  ’’بہو  کہہ  رہی  ہے  دلی  چلنے  کے  لیے،  جاؤں؟‘‘  ’’ہاں  ہاں  ضرور  جاؤ۔  ٹرین  کے  دھکم  دھکے  میں  بیچاری  بہو  کیسے  سنبھالےگی  بچے  کو؟‘‘  ان  کی  بہو  ’’منی‘‘  کے  پتا  ریٹائرڈ  کرنل  ہیں۔  منی  کے  دو  بھائی  بھی  ملٹری  میں  بڑے  عہدوں  پر  ہیں۔  کرنل  صاحب  کا  پارٹیوں  میں  آنا  جانا  آج  بھی  اسی  طرح  جاری  ہے۔  ظاہر  ہے،  ان  کی  پتنی  انہی  کے  اسٹائل  میں  رہتی  ہیں۔  ماڈران  ہیں،  سٹائلش  ہیں۔  انہوں  نے  بال  کٹوا  رکھے  ہیں۔  اس  بار  مایا  دیوی  کے  بھی  کٹوا  دئیے۔  دو  ہفتے  بعد،  بمبئی  واپس  لوٹیں  تو  لالہ  جی  دیکھ  کر  دنگ  رہ  گئے  ’’یہ  بالوں  کا  کیا  کیا  تم  نے؟‘‘  ’’سمدھن  نے  کٹوا  دئیے۔  اپنی  طرح  بنوا  دئیے‘‘۔  یہ  کہہ  کر  مایا  ہنسیں  ضرور،  لیکن  ایک  سایہ  جو  گزرا،  اس  کے  پتی  کی  آنکھ  سے،  وہ  اس  سے  ڈر  گئیں۔  اپنے  شوہر  کی  نظر  وہ  پہنچانتی  تھیں۔  اڑتالیس  برس  کا  ریاض  تھا۔  کھسیانی  سی  بولیں۔  ’’پھر  رکھ  لوں  گی۔  بڑھ  جائیں  گے‘‘۔  لالہ  جی  چپ  چاپ  اندر  چلے  گئے  اور  بیٹھک  میں  جا  کر  بیٹھ  گئے۔  رات  کھانے  کی  میز  پر  بھی  ان  کا  موڈ  بجھا  بجھا  ہی  رہا۔  منوج  نے  پوچھا۔  منی  نے  بھی  بس  سرہلا  دیا۔  ’’کچھ  نہیں‘‘۔  مایا  دیوی  نے  جب  پوچھا۔۔۔  ’’طبیعت  تو  ٹھیک  ہے  نا؟‘‘  تو  جواب  کچھ  اور  ہی  دیا۔  ’’تمہارے  بال  تو  بہت  اچھے  تھے۔  خوبصورت  تھے۔  کٹوا  کیوں  دئیے؟‘‘  کوئی  جواب  نہ  ملا  تو  بولے۔  ’’اور  تم  نے۔۔۔  مجھ  سے  پوچھا  بھی  نہیں‘‘۔  منوج  ہنستا  ہوا  کمرے  میں  داخل  ہوا۔  ’’بابوجی  کو  ابھی  تک  ماں  کے  بالوں  کی  فکر  لگی  ہے۔  ستر  بہتر  کے  ہوگئے  لیکن  مزاج  سے  عشق  نہیں  گیا  ابھی‘‘۔  منی،  بڑی  کو  کنگھی  کر  رہی  تھی  ہنس  کے  پوچھا۔  ’’بابوجی  کی  کیا  لو  میرج  ہوئی  تھی؟‘‘  ’’نہیں۔  ماں  کی  شادی  تو  میرے  سامنے  ہوئی۔  ان  کے  ماں  باپ  نے  کروائی  تھی‘‘۔  ’’مطلب؟۔۔۔‘‘  ’’دونوں  نے  گھر  سے  بھاگ  کے  کورٹ  میں  شادی  کرلی  تھی۔  چار  پانچ  سال  بعد  میں  پیدا  ہوا۔  میری  پیدائش  کے  بعد  دونوں  کے  ماں  باپ  نے  معاف  کر  دیا  اور  صلح  ہو  گئی۔۔۔  ماں  مجھے  لے  کر  پیرینٹس  (والدین)  کوملنے  گئی  تو  انہوں  نے  بابو  جی  کو  گھر  سے  نکال  دیا  یہ  کہہ  کے،  کہ  بچو،  جاؤ،  اب  برات  لے  کر  آؤ،  تب  لڑکی  دیں  گے،  تب  دوبارہ  شادی  ہوئی  ان  کی۔  مجھے  یاد  تو  نہیں  لیکن۔۔۔  پتہ  ہے۔تصویر  بھی  ہے۔  لالہ  ہیم  راج  کو  کھانے  کے  بعد  سیر  کی  پرانی  عادت  تھی۔  کچھ  دیر  ٹہلنے  کے  لیے  باہر  چلے  جاتے  تھے۔  نکڑ  سے  ایک  پان  بنواتے،  اپنی  طرح  کا۔  عمر  کے  ساتھ  سپاری  ضرور  کم  ہو  گئی  تھی۔  لیکن  اس  روز  وہ  پنواڑی  کی  دوکان  سے  پہلے  ہی  لوٹ  آئے۔  اتنی  سی  بات  پتہ  نہیں  کیوں،  بھنورو  کی  طرح  ان  کی  سوچ  میں  اٹک  گئی  تھی۔۔۔  سانجھ  ہی  تو  ہے۔  اسے  حق  کہہ  لو۔  ادھیکار  کہہ  لو  یا۔۔۔  کوئی  مناسب  لفظ  ملا  نہیں۔  ایسے  لگ  رہا  تھا  ان  کی  کوئی  بڑی  قیمتی  چیز  چوری  ہوگئی  ہے۔  جب  منوج  پیدا  ہوا  تھا  تو  پہلے  پہل  ان  کے  ادھیکار  پر  سینہہ  لگی  تھی۔  مذاقاً  بیوی  سے  کہا  ’’ٹھیک  ہے  ٹھیک  ہے  بھئی  ہم  ،خود  ہی  کپڑے  نکال  لیں  گے۔  تم  دیکھو  اپنے  بیٹے  کو۔  آتے  ہی  ہمارا  بستر  الگ  کروا  دیا  اس  چھٹنکی  بھر  کے  لونڈے  نے  !‘‘  ’’چھٹنکی  بھر  مت  کہو۔  آٹھ  پاؤنڈ  کا  بیٹا  دیا  ہے  آپ  کو‘‘۔  ’’لیکن  یہ  تو  بتا  دو  کہ  پہنوں  کیا؟  ہلٹن  صاحب  کے  ہاں  جانا  ہے‘‘۔  ’’نکٹائی  تو  ہرگز  مت  لگانا۔  بڑی  اوت  لگتی  ہے  آپ  کے  گلے  میں۔  اسکارف  لگا  کے  چلے  جاؤ‘‘۔  پھر  پنکی  پیداہوئی  تو  کچھ  اور  کٹاؤ  ہوا  انکے  ادھیکاروں  کا۔  کھانا  نوکرانی  کے  ہاتھ  کا  ملنے  لگا۔  لیکن  دال  کا  بگھار،  مایا  خود  لگاتی  تھیں۔  کوئی  اور  لگائے  تو  انہیں  فوراً  پتہ  چل  جاتا  تھا۔  مایا  دیوی  کو  بڑا  فخر  تھا  اس  بات  پر۔  ایک  بار  دال  میں  سے،  لمبا  سا  بال  نکل  آیا۔  لالہ  جی  نے  کو  کرانی  کو  نکال  دیا۔  مایا  سے  بولے  ’’تمہارا  بال  ہوتا  تو  میں  بٹوے  میں  رکھ  لیتا۔  لیکن  میں  اس  نوکرانی  کے  بال  برداشت  نہیں  کر  سکتا۔  اسے  کہو،  کام  کرنا  ہے  تو  سر  منڈوا  کے  آئے‘‘۔  ’’آئے  ہائے،  سہاگن  بیچاری۔  وہ  کیوں  سر  منڈوادے؟  کوئی  ودھوا  ہے؟‘‘  ’’تو  پھر  کوئی  نوکر  رکھ  لو‘‘۔  تب  سے  نوکر  ہی  رہا  گھر  میں۔۔۔  اب  آکے  چولہا  چوکا  بہونے  سنبھالا  تو  ایک  دن  اسے  بھی  کہہ  دیا  ’’کھانا  بناتے  ہوئے  بال  کھلے  مت  رکھا  کرو  بیٹی،  آنکھ  پر  آتے  ہیں‘‘۔  منی  نے  کس  کے  جوڑا  بنا  لیا۔  لیکن  بات  مایا  کی  نظر  سے  بچ  نہ  سکی۔  وہ  جان  گئی  تھی  کہ  آج  تک  نوکرانی  والی  بات  وہ  بھولے  نہیں۔  دو  چار  روز  تو  بات  ہنسی  مذاق  میں  ٹلتی  رہی۔  ماں  دل  ہی  دل  میں  اترا  بھی  رہی  تھیں  کہ  لالہ  جی  اس  بڑھاپے  میں  بھی  اپنا  عشق  جتا  رہے  ہیں۔  روٹھے  سے  رہتے  ہیں  لیکن  کچھ  روز  اور  گزرے  تو  سب  نے  دیکھا  کہ  باپوجی  نے  ماں  سے  بات  کرنا  ہی  چھوڑ  دیا  ہے۔  مایا  بھی  کچھ  بے  حال  ہونے  لگیں۔  بڑھاپے  کی  روٹھائی،  انہیں  جوانی  سے  بھی  زیادہ  جان  لیوا  لگنے  لگی۔  کھانے  کی  میز  پر  سب  ملتے  اور  لالہ  جی  چپ  چاپ  کھانا  کھا  کر  اٹھتے  اور  سیر  کو  نکل  جاتے۔  سیر  بھی  کوئی  چھوٹی  ہونے  لگی  تھی۔مایا  نے  پوچھا  تو  جواب  دیا  ’’اب  جلدی  تھک  جاتا  ہوں‘‘۔  ایک  بےدلی  سی  رہنے  لگی  گھر  میں۔  ساتھ  ہی  ایک  دبا  دبا  سا  تناؤ  بھی  شروع  ہو  گیا۔  کھانے  کی  میز  پر  بیٹھے  ہوئے  منوج  نے  کہا  ’’بابوجی،  آپ  چشمے  کا  فریم  بدل  لیجئے۔  آج  کل  بڑے  نئے  نئے  ڈیزائن  ملتے  ہیں۔۔۔‘‘  ’’یہ  ڈیزائن  تمہاری  ماں  کا  پاس  کیا  ہوا  ہے  بھئی‘‘۔  ’’ماں  کا؟‘‘  منی  نے  حیرت  سے  پوچھا۔  ’’ہاں  انہیں  گول  فریم  اچھا  نہیں  لگتا  تھا۔  ہم  نے  چورس  لے  لیا۔  پھر  کالے  فریم  پر  اعتراض  ہوا  انہیں،  تو  ہم  نے  براؤن  لے  لیا‘‘۔  ایک  روز  کھانے  پر  بیٹھے  تو  چونک  کر  دیکھا  مایا  کی  طرف،  ’’آج  بگھار  تم  نے  لگایا  ہے؟‘‘  مایا  کو  جی  بھر  آیا۔  بہو  نے  پوچھا۔۔۔  ’’آپ  کو  کیسے  معلوم  ہوا؟‘‘  ’’ارے  بیٹی،  تمہاری  ساس  کے  بگھار  میں  ہمیں  ان  کے  ہاتھوں  کی  خوشبو  آ  جاتی  ہے‘‘۔  لیکن  ان  کی  خاموشی  برقرار  رہی۔  جب  دبی  دبی  سنوائی  کا  بھی  اثر  نہ  ہوا  تو  منی  نے  ایک  دن  صاف  صاف  معافی  مانگ  لی  ’’مجھ  سے  غلطی  ہو  گئی  بابو۔  میں  اپنی  ممی  کو  منع  نہیں  کر  سکی۔  اور  ممی  بھی  تو  مان  ہی  گئیں!‘‘  وہ  دونوں  کو  ممی  کہتی  تھی۔  اپنی  ماں  کو  بھی،  ساس  کو  بھی۔  منوج  نے  مناتے  ہوئے  کہا  ’’کوئی  بات  نہیں  بابوجی۔  بال  ہیں  پھر  بڑھ  جائیں  گے‘‘۔  ایک  دبی  سی  مسکراہٹ  کے  ساتھ  بابو  جی  بولے  ’’باتیں  بڑی  معمولی  ہیں  بیٹا۔  نہ  ہونے  سے  کوئی  دنیا  ادھر  کی  ادھر  نہیں  ہو  جاتی۔  لیکن  زندہ  رہنے  کا  رس  بنا  رہتا  ہے۔  بس۔  ہم  بوڑھے  ہو  گئے  ہیں،  ایک  دوسرے  سے  بیگانے  تو  نہیں  ہو  گئے۔۔۔‘‘  اگلے  دن  ہی  بابوجی  نے  کہا  ’’میں  کچھ  دن  کے  لیے  پنکی  کے  پاس  رہ  آتا  ہوں۔۔۔  ذرا  تبدیلی  ہو  جائےگی‘‘۔  پنکی  جبل  پور  میں  بیاہی  ہوئی  تھی۔  معمولی  سے  پس  وپیش  کے  بعد  سب  مان  بھی  گئے۔  منوج  نے  تو  مذاق  بھی  کیا۔  ’’ٹھیک  ہے  جب  تک  ماں  کے  بال  بھی  کچھ  اور  لمبے  ہو  جائیں  گے‘‘۔  ماں  نے  سمجھایا۔۔۔  ’’بیٹی  کے  ہاں  زیادہ  دن  مت  رک  جانا۔  ٹھیک  نہیں  ہوتا۔۔۔  جلدی  لوٹنا‘‘۔  دوسرے  دن  لالہ  جی  ٹرین  سے  روانہ  ہو  گئے۔  دو  دن،  چار  دن،  چھ  دن،  ہفتہ  گزر  گیا۔  لیکن  لالہ  جی  جبل  پور  نہیں  پہنچے۔  سب  کو  فکر  ہو  گئی۔  دوستوں،  رشتہ  داروں  کے  ہاں  کھوج  شروع  ہوئی۔  خدا  نہ  کرے  کوئی  حادثہ  نہ  ہو  گیا  ہو  راستے  میں۔  کچھ  ہوتا  بھی  تو  لالہ  جی  خبر  کرتے۔  کوئی  معقول  وجہ  ان  کے  غائب  ہونے  کی  سمجھ  میں  نہ  آئی۔  بہت  مایوس  ہونے  کے  بعد  پولیس  کو  اطلاع  دی  گئی  اور  اخباروں  میں  تصویر  چھاپ  دی  گئی۔۔۔  مگر  سراغ  ندارد!  پریشانی  اس  حد  کو  پہنچی  کہ  ممکن،  نا  ممکن  ہر  طرح  کے  خیالات  ذہن  سے  گزرنے  لگے۔  ڈھائی  مہینے  گزر  گئے  اور  ایک  دن  اچانک  ایک  خط  ملا۔  بدری  ناتھ  کے  کسی  آشرم  سے۔  لالہ  ہیم  راج  بہت  بیمار  تھے۔  ان  کی  حالت  بہت  نازک  تھی  اور  آشرم  کے  کسی  پنڈت  نے  ان  کی  ڈائری  سے  پتہ  لے  کرخط  لکھ  دیا  تھا۔  سب  لوگ  فورا  بدری  ناتھ  پہنچ  گئے۔۔۔  بس  ذرا  سی  دیر  ہو  گئی۔  اسی  صبح  ان  کا  دیہانت  ہو  گیا  تھا۔  داڑھی  بڑھی  ہوئی  تھی۔  بال  بڑھ  کر  جٹائیں  بن  گئی  تھیں۔  چٹائی  پر  پڑے  ہوئے  بالکل  سنیاسی  لگ  رہے  تھے۔  مایادیوی  نے  چوڑیاں  توڑ  کے  پھینک  دیں  اور  ان  کے  کان  کے  پاس  جا  کر  پوچھا  ’’اب  بتاؤ۔۔  بال  کٹوا  دوں؟  اب  تو  منڈن  کروانا  ہوگا۔  ودھوا  ہوں  نا‘‘۔  اور  اس  بار  لالہ  جی  سے  پوچھ  کے،  بڑھیا  نے  سر  منڈوا  دیا۔ ', '  دن  کچھ  ایسے  گزارتا  ہے  کوئی  جیسے  احساں  اتارتا  ہے  کوئی  دل  میں  کچھ  یوں  سنبھالتا  ہوں  غم  جیسے  زیور  سنبھالتا  ہے  کوئی  آئنہ  دیکھ  کر  تسلی  ہوئی  ہم  کو  اس  گھر  میں  جانتا  ہے  کوئی  پیڑ  پر  پک  گیا  ہے  پھل  شاید  پھر  سے  پتھر  اچھالتا  ہے  کوئی  دیر  سے  گونجتے  ہیں  سناٹے  جیسے  ہم  کو  پکارتا  ہے  کوئی ', '  ہاتھ  چھوٹیں  بھی  تو  رشتے  نہیں  چھوڑا  کرتے  وقت  کی  شاخ  سے  لمحے  نہیں  توڑا  کرتے  جس  کی  آواز  میں  سلوٹ  ہو  نگاہوں  میں  شکن  ایسی  تصویر  کے  ٹکڑے  نہیں  جوڑا  کرتے  لگ  کے  ساحل  سے  جو  بہتا  ہے  اسے  بہنے  دو  ایسے  دریا  کا  کبھی  رخ  نہیں  موڑا  کرتے  جاگنے  پر  بھی  نہیں  آنکھ  سے  گرتیں  کرچیں  اس  طرح  خوابوں  سے  آنکھیں  نہیں  پھوڑا  کرتے  شہد  جینے  کا  ملا  کرتا  ہے  تھوڑا  تھوڑا  جانے  والوں  کے  لیے  دل  نہیں  تھوڑا  کرتے  جا  کے  کہسار  سے  سر  مارو  کہ  آواز  تو  ہو  خستہ  دیواروں  سے  ماتھا  نہیں  پھوڑا  کرتے ']"
مجروح سلطانپوری,"['  اچھا  جی  میں  ہاری  چلو  مان  جاؤ  نا  دیکھی  سب  کی  یاری  میرا  دل  جلاؤ  نا  چھوٹے  سے  قصور  پہ  ایسے  ہو  خفا  روٹھے  تو  حضور  تھے  میری  کیا  خطا  دیکھو  دل  نہ  توڑو  چھوڑو  ہاتھ  چھوڑو  چھوڑ  دیا  تو  ہاتھ  ملو  گے  سمجھے  اجی  سمجھے  اچھا  جی  میں  ہاری  چلو  مان  جاؤ  نا  جیون  کے  یہ  راستے  لمبے  ہیں  صنم  کاٹیں  گے  یہ  زندگی  ٹھوکر  کھا  کے  ہم  ظالم  ساتھ  لے  لے  اچھے  ہم  اکیلے  چار  قدم  بھی  چل  نہ  سکو  گے  سمجھے  ہاں  سمجھے  اچھا  جی  میں  ہاری  چلو  مان  جاؤ  نا  جاؤ  رہ  سکو  گے  نہ  تم  بھی  چین  سے  تم  تو  خیر  لوٹنا  جینے  کے  مزے  کیا  کرنا  ہے  جی  کے  ہو  رہنا  کسی  کے  ہم  نہ  رہے  تو  یاد  کرو  گے  سمجھے  اچھا  جی  میں  ہاری  چلو  مان  جاؤ  نا ', '  ہے  اپنا  دل  تو  آوارہ  نہ  جانے  کس  پہ  آئے  گا  ہے  اپنا  دل  تو  آوارہ  نہ  جانے  کس  پہ  آئے  گا  حسینوں  نے  بلایا  گلے  سے  بھی  لگایا  بہت  سمجھایا  یہی  نہ  سمجھا  بہت  بھولا  ہے  بیچارہ  نہ  جانے  کس  پہ  آئے  گا  ہے  اپنا  دل  تو  آوارہ  نہ  جانے  کس  پہ  آئے  گا  عجب  ہے  دیوانہ  نہ  در  نہ  ٹھکانہ  زمیں  سے  بیگانہ  فلک  سے  جدا  یہ  اک  ٹوٹا  ہوا  تارہ  نہ  جانے  کس  پہ  آئے  گا  ہے  اپنا  دل  تو  آوارہ  نہ  جانے  کس  پہ  آئے  گا  زمانہ  دیکھا  سارا  ہے  سب  کا  سہارا  یہ  دل  ہی  ہمارا  ہوا  نہ  کسی  کا  سفر  میں  ہے  یہ  بنجارا  نہ  جانے  کس  پہ  آئے  گا  ہے  اپنا  دل  تو  آوارہ  نہ  جانے  کس  پہ  آئے  گا  ہوا  جو  کبھی  راضی  تو  ملا  نہیں  قاضی  جہاں  پہ  لگی  بازی  وہیں  پہ  ہارا  زمانے  بھر  کا  ناکارہ  نہ  جانے  کس  پہ  آئے  گا  ہے  اپنا  دل  تو  آوارہ  نہ  جانے  کس  پہ  آئے  گا ', '  جب  دل  ہی  ٹوٹ  گیا  ہم  جی  کے  کیا  کریں  گے  الفت  کا  دیا  ہم  نے  اس  دل  میں  جلایا  تھا  امید  کے  پھولوں  سے  اس  گھر  کو  سجایا  تھا  اک  بھیدی  لوٹ  گیا  ہم  جی  کے  کیا  کریں  گے  معلوم  نہ  تھا  اتنی  مشکل  ہیں  مری  راہیں  ارماں  کے  بہے  آنسو  حسرت  نے  بھری  آہیں  ہر  ساتھی  چھوٹ  گیا  ہم  جی  کے  کیا  کریں  گے  جب  دل  ہی  ٹوٹ  گیا  ہم  جی  کے  کیا  کریں  گے ', '  ہم  آج  کہیں  دل  کھو  بیٹھے  یوں  سمجھو  کسی  کے  ہو  بیٹھے  ہم  آج  کہیں  دل  کھو  بیٹھے  ہر  دم  جو  کوئی  پاس  آنے  لگا  بھید  الفت  کے  سمجھانے  لگا  نظروں  سے  نظر  کا  ٹکرانا  تھا  دل  کے  لئے  اک  افسانہ  ہم  ہاتھوں  سے  دل  کو  کھو  بیٹھے  ہم  آج  کہیں  دل  کھو  بیٹھے  آنکھوں  میں  سمایا  کوئی  مگر  کون  آیا  کسی  کو  کیا  یہ  خبر  پوچھو  تو  یہی  ہے  اس  کا  پتا  چنچل  نیناں  اور  شوخ  ادا  ہم  دل  کی  نیا  ڈبو  بیٹھے  ہم  آج  کہیں  دل  کھو  بیٹھے ', '  ہم  بے  خودی  میں  تم  کو  پکارے  چلے  گئے  ساگر  میں  زندگی  کو  اتارے  چلے  گئے  دیکھا  کیے  تمہیں  ہم  بن  کے  دیوانہ  اترا  جو  نشہ  تو  ہم  نے  یہ  جانا  سارے  وہ  زندگی  کے  سہارے  چلے  گئے  ہم  بے  خودی  میں  تم  کو  پکارے  چلے  گئے  تم  تو  نہ  کہو  ہم  خود  ہی  سے  کھیلے  ڈوبے  نہیں  ہم  ہی  یوں  نشے  میں  اکیلے  شیشے  میں  آپ  کو  بھی  اتارے  چلے  گئے  ہم  بے  خودی  میں  تم  کو  پکارے  چلے  گئے ', '  وہ  جو  ملتے  تھے  کبھی  ہم  سے  دوانوں  کی  طرح  آج  یوں  ملتے  ہیں  جیسے  کبھی  پہچان  نہ  تھی  وہ  جو  ملتے  تھے  کبھی  ہم  سے  دوانوں  کی  طرح  دیکھتے  بھی  ہیں  تو  یوں  میری  نگاہوں  میں  کبھی  اجنبی  جیسے  ملا  کرتے  ہیں  راہوں  میں  کبھی  اس  قدر  ان  کی  نظر  ہم  سے  تو  انجان  نہ  تھی  وہ  جو  ملتے  تھے  کبھی  ہم  سے  دوانوں  کی  طرح  ایک  دن  تھا  کبھی  یوں  ہی  جو  مچل  جاتے  تھے  کھیلتے  تھے  مری  زلفوں  سے  بہل  جاتے  تھے  وہ  پریشاں  تھے  مری  زلف  پریشان  نہ  تھی  وہ  جو  ملتے  تھے  کبھی  ہم  سے  دوانوں  کی  طرح  وہ  محبت  وہ  شرارت  مجھے  یاد  آتی  ہے  دل  میں  اک  پیار  کا  طوفان  اٹھا  جاتی  ہے  تھی  مگر  ایسی  تو  الجھن  میں  مری  جان  نہ  تھی  وہ  جو  ملتے  تھے  کبھی  ہم  سے  دوانوں  کی  طرح ', '  مجھے  درد  دل  کا  پتہ  نہ  تھا  مجھے  آپ  کس  لئے  مل  گئے  میں  اکیلے  یوں  ہی  مزے  میں  تھا  مجھے  آپ  کس  لئے  مل  گئے  یوں  ہی  اپنے  اپنے  سفر  میں  گم  کہیں  دور  میں  کہیں  دور  تم  چلے  جا  رہے  تھے  جدا  جدا  مجھے  آپ  کس  لئے  مل  گئے  نہ  میں  چاند  ہوں  کسی  شام  کا  نہ  چراغ  ہوں  کسی  بام  کا  میں  تو  راستے  کا  ہوں  اک  دیا  مجھے  آپ  کس  لئے  مل  گئے  مجھے  درد  دل  کا  پتہ  نہ  تھا  مجھے  آپ  کس  لئے  مل  گئے ', '  ننھی  کلی  سونے  چلی  ہوا  دھیرے  آنا  نیند  بھرے  پنکھ  لیے  جھولا  جھلا  جانا  نیند  بھرے  پنکھ  لیے  جھولا  جھلا  جانا  ننھی  کلی  سونے  چلی  ہوا  دھیرے  آنا  نیند  بھرے  پنکھ  لیے  جھولا  جھلا  جانا  ننھی  کلی  سونے  چلی  ہوا  دھیرے  آنا  چاند  کرن  سی  گڑیا  نازوں  کی  ہے  پلی  چاند  کرن  سی  گڑیا  نازوں  کی  ہے  پلی  آج  اگر  چندنیا  آنا  میری  گلی  گن  گن  گن  گیت  کوئی  ہولے  ہولے  گانا  نیند  بھرے  پنکھ  لیے  جھولا  جھلا  جانا  ننھی  کلی  سونے  چلی  ہوا  دھیرے  آنا  ریشم  کی  ڈور  اگر  پیروں  کو  الجھائے  گھنگھرو  کا  دانہ  کوئی  شور  مچا  جائے  رانی  میری  جاگے  تو  پھر  نندیا  تو  بہلانا  نیند  بھرے  پنکھ  لیے  جھولا  جھلا  جانا  ننھی  کلی  سونے  چلی  ہوا  دھیرے  آنا ', '  مرے  سامنے  والی  کھڑکی  میں  اک  چاند  کا  ٹکڑا  رہتا  ہے  افسوس  یہ  ہے  کہ  وہ  مجھ  سے  کچھ  اکھڑا  اکھڑا  رہتا  ہے  جس  روز  سے  دیکھا  ہے  اس  کو  ہم  شمع  جلانا  بھول  گئے  دل  تھام  کے  ایسے  بیٹھے  ہیں  کہیں  آنا  جانا  بھول  گئے  اب  آٹھ  پہر  ان  آنکھوں  میں  وہ  چنچل  مکھڑا  رہتا  ہے  مرے  سامنے  والی  کھڑکی  میں  اک  چاند  کا  ٹکڑا  رہتا  ہے  برسات  بھی  آ  کر  چلی  گئی  بادل  بھی  گرج  کر  برس  گئے  ارے  اس  کی  ایک  جھلک  کو  اے  حسن  کے  مالک  ترس  گئے  کب  پیاس  بجھے  گی  آنکھوں  کی  دن  رات  یہ  دھڑکا  رہتا  ہے  میرے  سامنے  والی  کھڑکی  میں۔۔۔۔ ', '  ہم  ہیں  راہی  پیار  کے  ہم  سے  کچھ  نہ  بولئے  جو  بھی  پیار  سے  ملا  ہم  اسی  کے  ہو  لیے  درد  بھی  ہمیں  قبول  چین  بھی  ہمیں  قبول  ہم  نے  ہر  طرح  کے  پھول  ہار  میں  پرو  لیے  دھوپ  تھی  نصیب  میں  دھوپ  میں  لیا  ہے  دم  چاندنی  ملی  تو  ہم  چاندنی  میں  سو  لیے  دل  کا  آسرا  لیے  ہم  تو  بس  یوں  ہی  جیے  اک  قدم  پہ  ہنس  لیے  اک  قدم  پہ  رو  لیے  راہ  میں  پڑے  ہیں  ہم  کب  سے  آپ  کی  قسم  دیکھیے  تو  کم  سے  کم  بولئے  نہ  بولئے ', '  جب  ہوا  عرفاں  تو  غم  آرام  جاں  بنتا  گیا  سوز  جاناں  دل  میں  سوز  دیگراں  بنتا  گیا  رفتہ  رفتہ  منقلب  ہوتی  گئی  رسم  چمن  دھیرے  دھیرے  نغمۂ  دل  بھی  فغاں  بنتا  گیا  میں  اکیلا  ہی  چلا  تھا  جانب  منزل  مگر  لوگ  ساتھ  آتے  گئے  اور  کارواں  بنتا  گیا  میں  تو  جب  جانوں  کہ  بھر  دے  ساغر  ہر  خاص  و  عام  یوں  تو  جو  آیا  وہی  پیر  مغاں  بنتا  گیا  جس  طرف  بھی  چل  پڑے  ہم  آبلہ  پایان  شوق  خار  سے  گل  اور  گل  سے  گلستاں  بنتا  گیا  شرح  غم  تو  مختصر  ہوتی  گئی  اس  کے  حضور  لفظ  جو  منہ  سے  نہ  نکلا  داستاں  بنتا  گیا  دہر  میں  مجروحؔ  کوئی  جاوداں  مضموں  کہاں  میں  جسے  چھوتا  گیا  وہ  جاوداں  بنتا  گیا ', '  ہم  کو  جنوں  کیا  سکھلاتے  ہو  ہم  تھے  پریشاں  تم  سے  زیادہ  چاک  کئے  ہیں  ہم  نے  عزیزو  چار  گریباں  تم  سے  زیادہ  چاک  جگر  محتاج  رفو  ہے  آج  تو  دامن  صرف  لہو  ہے  اک  موسم  تھا  ہم  کو  رہا  ہے  شوق  بہاراں  تم  سے  زیادہ  عہد  وفا  یاروں  سے  نبھائیں  ناز  حریفاں  ہنس  کے  اٹھائیں  جب  ہمیں  ارماں  تم  سے  سوا  تھا  اب  ہیں  پشیماں  تم  سے  زیادہ  ہم  بھی  ہمیشہ  قتل  ہوئے  اور  تم  نے  بھی  دیکھا  دور  سے  لیکن  یہ  نہ  سمجھنا  ہم  کو  ہوا  ہے  جان  کا  نقصاں  تم  سے  زیادہ  جاؤ  تم  اپنے  بام  کی  خاطر  ساری  لویں  شمعوں  کی  کتر  لو  زخم  کے  مہر  و  ماہ  سلامت  جشن  چراغاں  تم  سے  زیادہ  دیکھ  کے  الجھن  زلف  دوتا  کی  کیسے  الجھ  پڑتے  ہیں  ہوا  سے  ہم  سے  سیکھو  ہم  کو  ہے  یارو  فکر  نگاراں  تم  سے  زیادہ  زنجیر  و  دیوار  ہی  دیکھی  تم  نے  تو  مجروحؔ  مگر  ہم  کوچہ  کوچہ  دیکھ  رہے  ہیں  عالم  زنداں  تم  سے  زیادہ ', '  کوئی  ہم  دم  نہ  رہا  کوئی  سہارا  نہ  رہا  ہم  کسی  کے  نہ  رہے  کوئی  ہمارا  نہ  رہا  شام  تنہائی  کی  ہے  آئے  گی  منزل  کیسے  جو  مجھے  راہ  دکھا  دے  وہی  تارا  نہ  رہا  اے  نظارو  نہ  ہنسو  مل  نہ  سکوں  گا  تم  سے  تم  مرے  ہو  نہ  سکے  میں  بھی  تمہارا  نہ  رہا  کیا  بتاؤں  میں  کہاں  یوں  ہی  چلا  جاتا  ہوں  جو  مجھے  پھر  سے  بلا  لے  وہ  اشارہ  نہ  رہا ', '  یوں  تو  آپس  میں  بگڑتے  ہیں  خفا  ہوتے  ہیں  ملنے  والے  کہیں  الفت  میں  جدا  ہوتے  ہیں  ہیں  زمانے  میں  عجب  چیز  محبت  والے  درد  خود  بنتے  ہیں  خود  اپنی  دوا  ہوتے  ہیں  حال  دل  مجھ  سے  نہ  پوچھو  مری  نظریں  دیکھو  راز  دل  کے  تو  نگاہوں  سے  ادا  ہوتے  ہیں  ملنے  کو  یوں  تو  ملا  کرتی  ہیں  سب  سے  آنکھیں  دل  کے  آ  جانے  کے  انداز  جدا  ہوتے  ہیں  ایسے  ہنس  ہنس  کے  نہ  دیکھا  کرو  سب  کی  جانب  لوگ  ایسی  ہی  اداؤں  پہ  فدا  ہوتے  ہیں ', '  ہم  ہیں  متاع  کوچہ  و  بازار  کی  طرح  اٹھتی  ہے  ہر  نگاہ  خریدار  کی  طرح  اس  کوئے  تشنگی  میں  بہت  ہے  کہ  ایک  جام  ہاتھ  آ  گیا  ہے  دولت  بیدار  کی  طرح  وہ  تو  کہیں  ہے  اور  مگر  دل  کے  آس  پاس  پھرتی  ہے  کوئی  شے  نگہ  یار  کی  طرح  سیدھی  ہے  راہ  شوق  پہ  یوں  ہی  کہیں  کہیں  خم  ہو  گئی  ہے  گیسوئے  دلدار  کی  طرح  بے  تیشہ  نظر  نہ  چلو  راہ  رفتگاں  ہر  نقش  پا  بلند  ہے  دیوار  کی  طرح  اب  جا  کے  کچھ  کھلا  ہنر  ناخن  جنوں  زخم  جگر  ہوئے  لب  و  رخسار  کی  طرح  مجروحؔ  لکھ  رہے  ہیں  وہ  اہل  وفا  کا  نام  ہم  بھی  کھڑے  ہوئے  ہیں  گنہ  گار  کی  طرح ']"
فراق گورکھپوری,"['  ایک  ماضی  پرست  ادیب  کسی  جگہ  فخریہ  انداز  میں  بیان  کررہے  تھے،  ’’پچھلے  دنوں  اپنے  مکان  کی  تعمیر  کے  لئے  مجھے  اپنے  گاؤں  جانا  پڑا۔  جب  زمین  کھدوائی  گئی  تو  بجلی  کی  تاریں  دستیاب  ہوئیں  اور  بجلی  کی  وہ  تاریں  اندازاً  دو  تین  ہزار  سال  پرانی  تھیں۔  اس  سے  اندازہ  ہوتا  ہے  کہ  دو  تین  ہزار  سال  پہلے  بھی  ہمارے  ملک  میں  بجلی  موجود  تھی۔‘‘  فراق  گورکھپوری  بھی  وہیں  موجود  تھے۔  جب  یہ  بات  سنی  تو  کمال  متانت  سے  کہنے  لگے،  ’’جی  ہاں،  اور  میں  نے  اپنا  مکان  بنوانے  کے  لئے  جب  زمین  کھدوائی  تو  کچھ  بھی  نہیں  ملا۔  اس  سے  اندازہ  ہوتا  ہے  کہ  پرانے  وقتوں  میں  ہمارے  ملک  میں  وائر  لیس  بھی  رائج  تھا۔‘‘ ', '  ایک  مشاعرے  میں  ہر  شاعر  اپنا  کلام  کھڑے  ہوکر  سنارہا  تھا۔  فراق  صاحب  کی  باری  آئی  تو  وہ  بیٹھے  رہے  اور  مائیک  ان  کے  سامنے  لاکر  رکھ  دیاگیا۔  مجمع  سے  ایک  شور  بلند  ہوا،  ’’کھڑے  ہوکر  پڑھئے۔۔۔  کھڑے  ہوکر  پڑھئے۔‘‘  جب  شور  ذرا  تھما  تو  فراق  صاحب  نے  بہت  معصومیت  کے  ساتھ  مائیک  پر  اعلان  کیا،  ’’میرے  پائجامے  کا  ڈورا  ٹوٹا  ہوا  ہے  (ایک  قہقہہ  پڑا)  کیا  آپ  اب  بھی  بضد  ہیں  کہ  میں  کھڑے  ہوکر  پڑھوں؟‘‘  مشاعرہ  قہقہوں  میں  ڈوب  گیا۔ ', '  غزل  سے  پہلے  قصیدے  نے  جنم  لیا۔  قصیدہ  کسی  آدمی  یا  کسی  اور  موضوع  پر  مسلسل  اشعار  میں  قافیہ  اور  ردیف  کی  پابندی  ہوتی  تھی۔  بہت  سے  قصیدوں  میں  صرف  قافیہ  ہوتا  تھا  ردیف  نہیں  ہوتی  تھی۔  یہ  صنفِ  سخن  عربی  شاعری  سے  فارسی  میں  آئی  اور  فارسی  سے  اردو  میں۔  ایک  قصیدے  میں  بسا  اوقات  صدہا  اشعار  ہوتے  تھے۔  دنیا  کی  دوسری  زبانوں  میں  ردیف  اور  قافیہ  کی  اتنی  پابندی  ناممکن  ہے  کیونکہ  دوسری  زبانوں  کی  لغات  میں  دو  دو  تین  تین  سو  ہم  قافیہ  الفاظ  ہیں  ہی  نہیں  اور  نہ  ان  کے  صرف  و  نحو  میں  ان  صدہا  ہم  قافیہ  الفاظ  کو  ایک  متعینہ  ردیف  سے  ملا  کر  باندھا  جاتا  ہے۔  جلیل  مانکپوری  کے  ایک  قصیدے  کا  یہ  مصرعہ  ہے،  شبِ  غم  لاکھ  طوفانی  ہو  تڑکا  ہو  ہی  جاتا  ہے۔  اس  قصیدے  میں  ’’تڑکا‘‘  قافیہ  ہے  اور  ’’ہو  ہی  جاتا  ہے‘‘  ردیف  ہے۔  اس  قصیدے  میں  سیکڑوں  ہم  قافیہ  الفاظ  آ  سکتے  ہیں  جنہیں  ’’ہو  ہی  جاتا  ہے‘‘  کے  ساتھ  باندھا  جاسکتا  ہے۔  مثلاً  ’’ایسا  ہو  ہی  جاتا  ہے‘‘  تمہارا  ہوہی  جاتا  ہے  ’’اچھا  ہو  ہی  جاتا  ہے‘‘  کسی  کا  ہوہی  جاتا  ہے  ’’پیدا  ہو  ہی  جاتا  ہے‘‘  ہویدا  ہوہی  جاتا  ہے  ’’اشارہ  ہو  ہی  جاتا  ہے‘‘  ،  ’’مسیحا  ہوہی  جاتا  ہے‘‘  ،  ’’دھوکا  ہوہی  جاتا  ہے‘‘  ،  ’’ہمارا  ہوہی  جاتا  ہے‘‘  ،  ’’شناسا  ہوہی  جاتا  ہے‘‘  ،  ’’دریا  ہوہی  جاتا  ہے‘‘  ،  ’’نظارہ  ہوہی  جاتا  ہے‘‘  ،  ’’جلوہ  ہوہی  جاتا  ہے‘‘  کی  ردیف  کے  ساتھ  باندھے  جاسکتے  ہیں۔  ان  قافیوں  کو  آپ  خوب  سوچ  لیجئے  اور  ان  کی  ایک  فہرست  بنا  لیجئے۔  کسی  ایک  موضوع  پر  قصیدہ  کہنے  کا  طریقۂ  کار  یہ  ہوتا  تھا  کہ  بہت  سے  ہم  قافیہ  و  ہم  ردیف  اشعار  کہتے  چلے  جاتے  اور  جب  شاعر  یہ  بکھرے  ہوئے  اشعار  کافی  تعداد  میں  کہہ  لیتا  تھا  تو  اس  کے  بعد  اصل  موضوع  کی  طرف  رجوع  کرتا  تھا۔  یہ  ابتدائی  اشعار  بظاہر  غیر  مسلسل  ہوتے  تھے  لیکن  ان  میں  داخلی  طور  پر  ایک  تسلسل  ہوتا  تھا  اور  ان  اشعار  کو  قصیدے  کی  اصطلاح  میں  ’’تشبیب‘‘  کہتے  تھے۔  تشبیب  کے  اشعار  کہہ  چکنے  کے  بعد  شاعر  اسی  ردیف  میں  اور  اسی  قافیے  میں  قصیدے  کو  ایک  نیا  موڑ  دے  دیتا  تھا۔  اس  نئے  موڑ  کو  ’’گریز‘‘  کہتے  تھے۔  ’’گریز‘‘  میں  اصلی  موضوع  پر  براہِ  راست  اشعار  کہے  جاتے  تھے۔  غزل  کا  ہیولا  اور  غزل  کے  امکانات  قصیدے  کی  ’’تشبیب‘‘  میں  پنہاں  تھے۔  ’’تشبیب‘‘  میں  ایسی  چیزوں  کا  ذکر  ہوتا  تھا  جو  عام  طور  سے  انسانوں  کی  دلچسپی  کا  موجب  ہوں۔  مثلاً  حسن  وعشق،  زندگی،  مناظرِ  قدرت،  ایسی  آپ  بیتی  جو  جگ  بیتی  ہو  اور  دیگر  مرکزی  ردعمل۔  ’’تشبیب‘‘  کے  مضامین  محدود  نہیں  ہوتے۔  شرط  صرف  اتنی  ہے  کہ  ان  مضامین  میں  ہمہ  گیری  ہو  اور  ہماری  انسانیت  کے  لیے  ایک  ایسی  اپیل  ہو  جسے  ہم  تہذیب  کے  ہر  دور  میں  اپنا  سکیں۔  زندگی  بدلتی  رہتی  ہے۔  زندگی  بسر  کرنے  کے  ذریعے  بدلتے  رہتے  ہیں،  زندگی  کے  نظریے  بدلتے  رہتے  ہیں،  زندگی  کی  بہت  سی  قدریں  بدلتی  رہتی  ہیں  لیکن  تغیر  کی  اس  ہمہ  گیری  کے  باوجود  زندگی  میں  تسلسل  قائم  رہتا  ہے  جو  اقدار  زندگی  اس  تسلسل  کی  حامل  ہوتی  ہیں  وہی  موضوعاتِ  غزل  ہیں۔  یہ  موضوعات  کبھی  پرانے  نہیں  ہوتے،  یہ  سدا  سہاگ  اور  سدا  بہار  ہیں۔  جاگیر  دارانہ  تہذیب  کے  پیداوار  شعرا  کے  کچھ  اشعار  میں  سناتا  ہوں،  کیا  روس  اور  چین  کے  انقلاب  کے  بعد  یہ  اشعار  باسی  ہو  گئے  اور  کیا  انقلابی  چین  کی  نئی  انسانیت  ان  اشعار  کو  باسی  سمجھے  گی۔  نیند  اس  کی  ہے،  دماغ  اس  کاہے،  راتیں  اس  کی  ہیں  تیری  زلفیں  جس  کے  بازو  پر  پریشاں  ہوگئیں  غالب  تو  اور  آرائشِ  خمِ  کا  کل  میں  اور  اندیشہ  ہائے  دور  دراز  غالب  زندگی  یوں  بھی  گزر  ہی  جاتی  کیوں  ترا  راہ  گزر  یاد  آیا  غالب  ہمہ  عمر  با  تو  قدح  زدیم  و  نہ  رفت  رنجِ  خمار  ما  چہ  قیامتی  کہ  نہ  می  رسی  زکنارِ  ما  بہ  کنارِ  ما  بیدل  در  دلِ  ما  غمِ  دُنیا  غمِ  معشوق  شود  بادہ  چو  خام  بود  پختہ  کند  سیشۂ  ما  عرفی  درمیانِ  قعرِ،  دریا  تختہ  بندم  کردہ  ای  باز  می  گوئی  کہ  دامن  تر  مکن  ہشیار  باش  حافظ  دلِ  پُرخوں  کی  اک  گلابی  سے  عمر  بھر  ہم  رہے  شرابی  سے  میر  کھولی  تھی  آنکھ  صبحِ  ازل  کو  تیرے  لئے  آخر  جاگ  جاگ  کے  ناچار  سوگئے  خواجہ  میر  درد  زمانے  کے  ہاتھوں  سے  چارا  نہیں  زمانہ  ہمارا  تمہارا  نہیں  عبرت  گورکھپوری  موت  مانگوں  تو  ملے  آرزوئے  خواب  مجھے  ڈوبنے  جاؤں  تو  دریا  ملے  پایاب  مجھے  آتش  کیا  یہ  اشعار  جواب  سے  بہت  پہلے  کہے  گئے  تھے،  مارکس،  لینن،  دنیا  کے  سائنس  دانوں  اور  جدید  ترین  فلسفہ  اور  علوم  اور  نظریوں  کے  نمائندوں  یا  آنے  والی  نسلوں  کے  لئے  کبھی  بھی  بے  معنی  وبے  کیف  ہو  سکتے  ہیں۔  یہ  اشعار  تیزی  سے  بدلتی  ہوئی  زندگی  کے  تسلسل  کی  نشاندہی  کرتے  ہیں۔  یہی  حال  اور  یہی  حقیقت  وید  مقدس  سے  آج  تک  کے  آفاقی  اشعار  میں  ہم  پاتے  ہیں۔  کئی  برسوں  سے  ابھی  کل  تک  لفظ  غزل  کے  معنی  محبوب  سے  بات  چیت  کرنا  بتائے  جاتے  تھے۔  غزل  کی  یہ  تفسیر  ہمیں  سنسکرت  کی  اس  مشہور  کہاوت  کی  یاد  دلاتی  ہے  جس  میں  کہا  گیا  ہے  کہ  شاعری  کسی  پیارے  دوست  کو  نصیحت  کرنے  یا  سمجھانے  کا  نام  ہے۔  مجھے  یاد  آتا  ہے  کہ  اب  سے  کچھ  دنوں  پہلے  غزل  کے  کچھ  اس  سے  بھی  گہرے  اور  موثر  مفہوم  کا  پتہ  چلایا  گیا۔  جب  شکاری  کتے  یا  دوسرے  خونخوار  جانور  جنگل  میں  پیچھا  کرتے  ہیں  اور  جب  ہرن  بھاگتے  بھاگتے  کسی  ایسی  جھاڑی  یا  کسی  ایسے  مقام  میں  آکر  پھنس  جاتا  ہے  جہاں  سے  وہ  بھاگ  نہیں  سکتا  اور  جہاں  وہ  محسوس  کرتا  ہے  کہ  شکاری  کتے  یا  دوسرے  درندے  اسے  مار  ڈالیں  گے  تو  اُس  کے  گلے  سے  ایک  انتہائی  درد  بھری  آواز  نکلتی  ہے  جسے  غزل  کہتے  ہیں۔  غرض  کہ  حقیقی  معنوں  میں  غزل  کی  شاعری  وہ  ہے  جو  ہمیں  درد  بھری  اور  آنسوؤں  میں  ڈوبی  ہوئی  اور  دل  کی  گہرائیوں  سے  نکلی  ہوئی  آواز  سنائی  دے۔  غزل  بغیر  کسی  کتھا  کہانی،  بغیر  کسی  واقعہ  کا  ذکر  کئے  ہوئے،  جس  میں  ظاہری  طور  پر  کوئی  پر  درد  بات  ہوئی  ہو،  کم  سے  کم  لفظوں  میں  درد  میں  ڈوبی  ہوئی  بات  سناتی  ہے۔  ہم  درد  بھری  باتیں  کیوں  سننا  چاہتے  ہیں،  ہم  درد  بھرے  اشعار  کو  کیوں  پیار  کرتے  ہیں  اس  لئے  کہ  اگر  درد  سچا  اور  پکا  ہے  اور  اس  میں  خلوص  ہے،  معصومیت  ہے،  نرمی  ہے  اور  ترنم  ہے  تو  ایسا  درد  ہماری  ڈھارس  بندھاتا  ہے۔  گہرے  سے  گہرا  اطمینان  اور  توانائی  بخشتا  ہے  اور  حیات  و  کائنات  کے  لیے  ہمارے  اندر  محبت  کے  جذبات  پیدا  کر  دیتا  ہے۔  سنسکرت  میں  دوسروں  کو  بہت  اونچا  مقام  دیا  گیا  ہے۔  کرن  رس  اور  شانت  رس  یہ  بھاؤ  اور  دس  ناٹکوں  میں،  بیانیہ  نظموں  میں،  کہانیوں  میں  اور  بڑی  کتھاؤں  میں  بھی  ہمیں  مناسب  موقعوں  پر  مل  جاتے  ہیں  لیکن  غزل  موقعہ  اور  واقعہ  کی  دست  نگر  نہیں  ہوتی۔  غزل  براہِ  راست  ایک  مختصر  سی  بات  سیدھے  سادے،  بول  چال  کے  الفاظ  کہہ  کر  یہ  اثر  پیدا  کر  دیتی  ہے۔  مثلاً  پوری  رامائن  کی  کہانی  جو  ہزارہا  صفحوں  پر  پھیلی  ہوئی  ہے،  ایک  شعر  میں  سمٹ  آتی  ہے،  ہرلیا  ہے  کسی  نے  سیتا  کو  زندگی  ہے  کہ  رام  کا  بن  باس  دیکھئے  کس  طرح  رام  کی  آپ  بیتی،  جگ  بیتی  بن  گئی۔  یا  یہ  شعر  لیجئے،  رام  ہوں  یا  ہوں  کرشن  کہ  مجنوں  یا  ہم  تم  ملن  کے  بعد  بیوگ،  جگ  کی  ریت  یہی  اس  زمان  ومکان  میں  بکھرے  اور  پھیلے  ہوئے  واقعات  کاست  یا  جوہر  نکال  لیتی  ہے  اوراس  کی  آپ  بیتی  کو  جگ  بیتی  بنا  دیتی  ہے۔  یہ  بھی  ضروری  نہیں  کہ  کسی  خاص  کہانی،  کسی  خاص  روایت  یا  کسی  خاص  نام  کا  سہارا  لیا  جائے۔  مثلاً  یہ  اشعار  سنئے،  کچھ  آدمی  کو  ہیں  مجبوریاں  بھی  دنیا  میں  ارے  وہ  دردِ  محبت  سہی  تو  کیا  مر  جائیں  یہی  کہہ  کر  ستاروں  کو  کیا  رخصت  شبِ  وعدہ  کہ  جس  کا  آسرا  تھا  شام  سے  اب  تک  نہیں  آیا  کبھو  در  کو  تک  کے  چلے  گئے،  کبھو  آہ  بھر  کے  چلے  گئے  ترے  کوچے  ہم  کبھو  آئے  تو  ٹھہر  ٹھہر  کے  چلے  گئے  ناموں  اور  واقعات  کا  سہارا  تو  غزل  میں  بہت  کم  لیا  جاتا  ہے  البتہ  غزل  میں  کچھ  علائم  (روپک)  سے  لائے  جاتے  ہیں  کہ  ان  کی  تعداد  تو  تھوڑی  سی  ہے  لیکن  ان  کے  ذریعہ  سے  ہزارہا  اشعار  کرنڑ  رس  (سوز  و  گداز)  سے  بھرے  ہوئے  اب  تک  کہہ  ڈالے  گئے  ہیں۔  ان  میں  خاص  روپک  یہ  ہیں  (۱)  گل  و  بلبل  اور  ان  کے  متعلقات  مثلاً  صیاد  ودام،  آشیانہ،  بجلی،  اسیری،  آزادی  (۲)  بہار  وخزاں  (۳)  ساقی  ومے  خانہ  اور  ان  کے  متعلقات  مثلاً  جام،  ساغر،  صراحی،  رند،  مستی،  نشہ  (۴)  شمع  و  پرانہ  (۵)  کارواں  (۶)  ویرانہ  (۷)  صحرا  (۸)  منزل  (۹)  وطن  (دیس)  (۱۰)  غربت  (پردیس)  (۱۱)  ہوش  اور  دیوانگی  (۱۲)  زنداں  (۱۳)  زنجیر  (۱۴)  کعبہ  وبُت  خانہ  (۱۵)  گناہ  و  ثواب  وغیرہ  وغیرہ۔  ان  روپکوں  یا  علائم  کے  سہارے  غزل  کے  بڑے  شاعروں  نے  تھوڑے  میں  بہت  کچھ  کہہ  دیا  ہے۔  چند  مثالیں  پیش  کرتا  ہوں،  قفس  میں  مجھ  سے  رودادِ  چمن  کہتے  نہ  ڈر  ہمدم  گری  ہے  جس  پہ  کل  بجلی  وہ  میرا  آشیاں  کیوں  ہو  قید  خانے  میں  رہ  کر  گھر  کی  بربادی  یا  گھر  پر  کوئی  مصیبت  آنے  کی  خبر  کتنی  درد  ناک  ہوتی  ہے،  اس  کی  تصویر  غالب  نے  مندرجہ  بالا  شعر  میں  کھینچی  ہے۔  ایک  اپنا  شعر  حاضر  کرتا  ہوں،  کچھ  قفس  کی  تیلیوں  سے  چھن  رہا  ہے  نور  سا  کچھ  فضا،  کچھ  حسرتِ  پرواز  کی  باتیں  کرو  دوسرا  شعر  جگت  موہن  لال  رواںؔ  کا  ہے،  اب  چمن  میں  بھی  کسی  صورت  سے  جی  لگتا  نہیں  ہاں  مگر  جب  تک  قفس  میں  تھے  قفس  بدنام  تھا  میرؔ  کا  یہ  شعر  سنئے،  رات  بھر  شمع  سر  کو  دھنتی  رہی  کیا  پتنگے  نے  التماس  کیا  داغِ  فراق  صحبتِ  شب  کی  جلی  ہوئی  اک  شمع  رہ  گئی  ہے  سو  وہ  بھی  خموش  ہے  غالب  چھُٹ  کے  گھر  آگئے  اسیر  ترے  لیکن  اب  ان  کو  کون  پہچانے  کچھ  موجِ  ہوا  پیچاں  اے  میرؔ  نظر  آئی  شاید  کی  بہار  آئی،  زنجیر  نظر  آئی  لیکن  علائم  یا  روپکوں  کا  سہارا  لئے  بغیر  بھی  غزل  میں  نہایت  پر  درد  اوپر  تاثیر  اشعار  کہے  گئے  ہیں،  ہم  سے  کیا  ہو  سکا  محبت  میں  خیر  تم  نے  تو  بے  وفائی  کی  ایسے  وحشی  کہاں  ہیں  اے  خوباں  میرؔ  کو  تم  عبث  اداس  کیا  دل  نے  دنیا  نئی  بنا  ڈالی  اور  ہمیں  آج  تک  خبر  نہ  ہوئی  آج  آنکھوں  میں  کاٹ  لے  شب  ہجر  عمر  ساری  پڑی  ہے  سو  لینا  وصل  میں  رنگ  اڑگیا  میرا  کیا  جدائی  کو  منہ  دکھاؤں  گا  دور  بیٹھا  غبارِ  میرؔ  اس  سے  عشق  بن  یہ  ادب  نہیں  آتا  جب  نام  ترا  لیجے  تب  آنکھ  بھر  آئے  اس  زندگی  کرنے  کو  کہاں  سے  جگر  آئے  جاتا  ہے  آسماں  لئے  کوچے  سے  یار  کے  آتا  ہے  جی  بھرا  درو  دیوار  دیکھ  کر  کرنڑ  رس  یا  سوز  و  گداز  میں  جب  پختگی  آجاتی  ہے  تو  غم،  غم  نہیں  رہتا  بلکہ  ایک  روحانی  سنجیدگی  میں  بدل  جاتا  ہے۔  غزل  کی  شاعری  میں  غم  اور  خوشی،  امید  اور  نا  امیدی،  محبوب  کی  مہربانی  اور  نا  مہربانی،  آرزوؤں  اور  تمناؤں  کا  خون  ہو  جانا  یا  اُن  کا  بار  آور  ہونا،  دکھ  اور  سکھ،  موت  اور  زندگی،  سنجوگ  اور  بیوگ،  غرضیکہ  زندگی  کی  وہ  کیفیتیں  جو  ایک  دوسرے  کی  ضد  معلوم  ہوتی  ہیں،  ان  سب  کا  سنگم  ہو  جاتا  ہے  اور  یہ  سب  مل  کر  زندگی  کی  پوری  ایک  اکائی  بن  جاتی  ہیں۔  یہاں  پہنچ  کر  غزل  کی  شاعری  وہ  مقام  حاصل  کر  لیتی  ہے  جس  کی  طرف  کرشن  بھگوان  نے  گیتا  میں  اشارہ  کیا  ہے  اور  جسے  میں  نے  ظاہر  کرنے  کی  اس  نظم  میں  کوشش  کی  ہے  اِن  الفاظ  میں،  بصیرت،  عقل،  ہمدردی،  صداقت  اور  خدا  ترسی  شجاعت،  خوف،  ہستی،  نیستی،  نیکی،  ریاکاری  سکون  قلب،  دکھ  سکھ،  نیک  نامی  اور  بدنامی  مرے  ہی  نور  کی  کرنیں  ہیں  یہ  کیفیتیں  ساری  غزل  کا  موضوع  کیا  ہے۔  کچھ  لوگ  تو  اس  خیال  کے  ہیں  کہ  صرف  حسن  وعشق  کے  معاملے  اور  واردات  ہی  کو  غزل  میں  جگہ  ملنی  چاہیے  لیکن  فارسی  اور  اردو  کے  عظیم  ترین  غزل  گو  شعراء  نے  حسن  وعشق  کے  علاوہ  حیات  و  کائنات  کے  ان  سد  ا  سہاگ  مسائل  و  موضوعات  کو  بھی  نہایت  رچاؤ  کے  ساتھ  غزل  میں  جگہ  دی  ہے  جو  ہماری  زندگی  کے  مرکزی  ردہائے  عمل  اور  دلچسپیوں  سے  متعلق  ہیں  اور  جو  زندگی  کے  دائمی  اقدار  کے  حامل  ہیں۔  حسن  و  عشق  کے  موضوع  ہی  کو  لے  لیجئے!  شہوانی  اور  نفسانی  خواہشات  و  محرکات  سے  عشقیہ  شاعری  شروع  ہوتی  ہے  لیکن  جب  عارضی  تلذذ  سے  گزر  کر  محبوب  کا  خیال  اور  اس  کی  یاد  یا  اس  کی  شخصیت  عاشق  پر  اِس  قدر  چھا  جائے  کہ  جنسی  لذت  حاصل  ہونے  پر  بھی  محبوب  کا  خیال  شعور  سے  نہ  اترے  تو  بھوگ  ولاس  ترقی  کر  کے  عشق  بن  جاتے  ہیں۔  محبوب  کا  ایسا  تصور  عشق  کی  دوسری  منزل  ہے۔  اس  کے  بعد  محبوب  کا  تصور  حیات  و  کائنات  اور  پوری  زندگی،  پوری  تاریخ  و  تمدن،  علوم  و  فنون  تمام  فلسفیانہ  مسائل  کے  ایک  ایسے  تصور  کو  اپنے  آغوش  میں  لے  لیتا  ہے  جو  انسانی  زندگی  اور  اس  کے  ادراک  کورَس  اور  جس  سے  بھر  دیتے  ہیں۔  یہاں  پہنچ  کر  ایک  مختصر  سا  شعر  ساری  کائنات  کی  شاعری  بن  جاتا  ہے۔  غزل  اس  نازک  کام  میں  اس  لہجے  کے  ذریعے  سے  کامیاب  ہوتی  ہے  جو  بہت  مشکل  سے  ہاتھ  آتا  ہے  اور  جس  کے  لیے  ایک  داخلی  روحانی  ریاضت  یا  سادھنا  اور  توفیقِ  غیبی  کی  ضرورت  پڑتی  ہے۔  لامحدود  وجود  کو  انسانیت  کی  صفت  عطا  کرنا،  کائنات  کو  انسان  نما  بنا  دینا  اوراس  طرح  ایسا  کرنا  کہ  دل  پر  دائمی  اثر  پڑے،  یہی  غزل  کی  غرض  وغائت  ہے۔  علم  و  فلسفہ،  اخلاق  و  مذہب،  تہذیب  و  تمدن،  جذبات  و  عمل  سب  اُس  انسانیت  کی  تخلیق  کے  لئے  کھاد  کا  کام  دیتے  ہیں  جو  ٹھیٹ  انسانیت  ہے  اور  جو  ان  سب  کو  ہضم  کر  کے  ہماری  معصومیت  ہمیں  پھر  سے  واپس  دے  دیتی  ہے۔  غزل  وہ  بانسری  ہے  جسے  زندگی  کی  ہلچل  میں  ہم  نے  کہیں  کھو  دیا  تھا  اور  جسے  غزل  کا  شاعر  کہیں  سے  پھر  سے  ڈھونڈ  لاتا  ہے  اور  جس  کے  لے  سن  کر  بھگوان  کی  آنکھوں  میں  بھی  انسان  کے  لئے  محبت  کے  آنسو  آ  جاتے  ہیں۔ ', '  ایک  مشاعرہ  میں  فراق  کے  بعد  سامعین  کی  طرف  سے  ایک  نوجوان  شاعر  زبیر  رضوی  سے  کلام  سنانے  کی  فرمائش  کی  گئی۔  مشاعرے  کے  سکریٹری  نے  زبیر  کو  مائیک  پر  بلایا  تو  وہ  نہایت  نیاز  مندی  سے  جھجکتے  ہوئے  کہنے  لگا،  ’’قبلہ!  فراق  صاحب  کے  بعد  میں  کیوں  کر  شعر  پڑھ  سکتا  ہوں؟‘‘  فراق  نے  یہ  سن  کر  بڑی  نیاز  مندی  سے  فرمایا،  ’’واہ  میاں!  تم  اگر  میرے  بعد  پیدا  ہوسکتے  ہو  تو  میرے  بعد  شعر  کیوں  نہیں  پڑھ  سکتے؟‘‘ ', '  فراق  صاحب  کی  ساری  زندگی  تنہائی  میں  گزری۔  آخری  زمانے  میں  تو  گھر  میں  نوکروں  کے  سوا  اور  کوئی  نہیں  رہتا  تھا۔  کبھی  کبھی  تو  تنہا  اتنے  بڑے  گھر  میں  خاموش  بیٹھے  ہوئے  سگریٹ  پیا  کرتے  تھے۔خاص  طورسے  شام  کو  یہ  تنہائیاں  دردناک  حد  تک  گہری  ہوجاتی  تھیں۔  ایک  ایسی  ہی  شام  کو  نوکر  بازار  گیا  ہوا  تھا۔  ایک  غنڈہ  موقع  غنیمت  سمجھ  کر  دبے  پاؤں  گھر  میں  گھس  آیا۔اس  نے  چاقونکال  کر  فراق  صاحب  کے  سینے  پر  رکھ  دیا  اور  رقم  کا  طلب  گار  ہوا۔  فراق  صاحب  اس  کو  چپ  چاپ  دیکھتے  رہے  پھر  بولے،  ’’اگر  تم  جان  لینا  چاہتے  ہو  تو  میں  کچھ  نہیں  کہناچاہتا۔  اگر  روپیہ  چاہتے  ہو  تو  وہ  میرے  پاس  نہیں  ہے۔  نوکر  بازار  گیا  ہوا  ہے...بیٹھ  جاؤ...ابھی  آجائے  گا  تو  تمہیں  روپیہ  دلادوں  گا۔‘‘  حملہ  آور  بیٹھ  گیا  فراق  صاحب  نے  ایک  نظر  اس  کی  طرف  دیکھا  اور  پھر  بولے،  ’’اچھا  ہوا  تم  آگئے۔  میں  بڑی  تنہائی  محسوس  کررہا  تھا۔‘‘ ', '  فن  کوئی  بھی  ہو  اس  میں  ٹکنیک  یا  تعمیری  قاعدے  یا  رموز،  سانچہ  ڈھانچہ  یا  بناوٹ  کا  گر  یا  بیل  بوٹے  کے  نقشے،  اس  کی  نوک  پلک  کے  بھید،  اس  کی  گڑھن،  اس  کی  صورت  گری  یا  رچاؤ  اور  نکھار  کی  تہہ  در  تہہ  منزلیں  ضرور  ہوتی  ہیں،  لیکن  غزل  Trade  secret  پر  باتیں  کرنے  میں  اس  کی  تفصیل  وتشریح  میں  بحث  کے  خشک  ہو  جانے  کا  یا  گتھی  کے  سلجھانے  میں  گتھی  کے  اور  الجھ  جانے  کا  ڈر  بھی  ہے۔  جہاں  تک  اردو  کا  تعلق  ہے  اس  کے  جنم  دن  ہی  سے  اس  میں  تبدیلی،  کبھی  کبھی  ترقی  اور  کبھی  کبھی  تنزلی  محتلف  دوروں  میں  نظر  آتے  ہیں۔  غزل  کی  ٹکنیک  یا  مسلمہ  اور  بنیادی  قاعدوں  میں  یہ  تبدیلی،  ترقی  و  تنزلی  نہیں  ملے  گی،  بلکہ  غزل  کی  روح  اور  معنویت  میں  اس  کے  وجدان  اور  جمالیاتی  تصورات  میں  تبدیلی  ترقی  و  تنزلی  کے  سلسلے  نظر  آتے  ہیں۔  غزل  کا  ہر  بڑا  شاعر  اپنی  نغمہ  سرائیوں  سے  ایک  ایسی  کائنات  کی  تخلیق  کرتا  ہے  جسے  انگریزی  میں  Unique  کہتے  ہیں  یعنی  لاثانی  یاجسے  آپ  اپنی  مثال  کہہ  سکتے  ہیں۔  مقلد  شاعروں  کے  یہاں  کسی  بڑے  شاعر  کی  تخلیق  کردہ  کائنات  کی  دھندلی  اور  کمزور  پرچھائیاں  نظر  آتی  ہیں۔  ان  کی  کوئی  اپنی  کائنات  نہیں  ہوتی۔  تو  ٹکنیک  کے  بھی  دو  حصے  ہوئے  ایک  خارجی  اور  ایک  داخلی،  غزل  کی  ٹھمری  (skeleton)  تو  بس  اتنی  ہے  کہ  کسی  بھی  بحریا  چھند  (metre)  میں  پہلا  شعر  ایک  قافیے  میں  ہو،  بعد  کے  اشعار  کا  پہلا  مصرع  قافیے  سے  آزاد  ہو،  دوسرا  مصرع  اسی  قافیہ  میں  ہو  جس  میں  پہلے  شعر  کے  دونوں  مصرعے  ہیں  اور  عموماً  آخری  شعر  میں  شاعر  کا  تخلص  بھی  آجائے۔  اب  ٹکنیک  در  ٹکنیک  کچھ  اور  باتیں  ہیں۔  یعنی  کچھ  مسلمہ  اشارے  یا  symbols  جیسے  صحرا،  وادی،  کارواں،  منزل،  شام  غریباں،  صبح  وطن،  گلستان،  خاروگل،  بہار،  خزاں،  آشیاں،  قفس،  صیاد،  آسماں،  قیامت،  فصل  ساقی،  میخانہ،  پیمانہ،  مے،  زلف  ورخ،  نگاہ،  گور  غریباں،  زنداں،  کوچہ،  محبوب،  درجاناں،  بُت  خانہ،  حرم،  بزم،  حریم،  ہستی،  نیستی،  دامن،  گریباں،  ہوش  و  بے  خودی  اور  عشق  مجازی  و  حقیقی  کے  واردات  و  مقامات  سے  متعلق  باتیں۔  غزل  کے  ہر  شعر  میں  جامعیت  universalty  ہونا  چاہیے  اور  اس  کی  اپیل  عام  ہونا  چاہیے۔  زندگی  کے  تجربے  جامع  اور  مکمل  بیان  کی  شکل  میں  غزل  کے  اشعار  میں  پیش  کیے  جاتے  ہیں۔  غزل  کا  ہر  شعر  گویا  مکمل  نظم  ہے۔  خارجی  تسلسل  تو  بحر،  قافیہ  اور  ردیف  سے  قائم  رہتا  ہے۔  پھر  اسلوب  styleکی  یکسانیت  اور  کیفیت  یا  mood  یا  وجدانی  رد  عمل  کی  یکسانیت  غزل  میں  ہم  آہنگی  پیدا  کر  کے  اسے  ایک  اکائی  بنا  دیتی  ہیں۔  کچھ  غزلیں  مفہوم  کے  لحاظ  سے  مسلسل  ہوتی  ہیں،  کچھ  ردیفیں  بھی۔  مثلاً  آج  کل،  آج  کی  رات،  ان  دنوں،  ہنوز،  ابھی  تک  یا  ایسے  ہی  اور  بے  شمار  فقرے  اور  ٹکڑے  غزل  میں  ایک  سُبک  رو  تسلسل  پیدا  کر  دیتے  ہیں۔  خارجی  ٹکنیک  ہی  شاعر  کے  انفرادی  وجدان  کے  عمل  سے  داخلی  ٹکنیک  بن  جاتی  ہے۔  مثلاً  رندؔکا  شعر  تھا  جس  پر  انہیں  بڑا  ناز  تھا،  اگرئی  کا  ہے  گماں  شک  ہے  ملا  گیری  کا  رنگ  لایا  ہے  دوپٹہ  ترا  میلا  ہوکر  لیکن  صباؔ  کے  اس  شعر  میں  جو  میں  اب  سناؤں  گا،  جذبات  کی  ٹکنیک  ایسی  بدلی  ہوئی  ہے  کہ  اسی  زمین  اور  اسی  قافیہ  میں  دنیا  بدل  گئی  ہے۔  صباؔ  کا  شعر  یہ  ہے،  باغباں،  بلبل  کشتہ  کو  کفن  کیا  دیتا  پیراہن  گل  کا  یہ  بدلا  کبھی  میلا  ہو  کر  شعر  میں  کتنی  نئی  تہیں  پڑ  گئیں،  آواز  میں  کتنے  بھنور  اور  کتنی  لہریں  پڑ  گئیں۔  وزیرؔ  کا  شعر  ہے،  ترچھی  نظروں  سے  نہ  دیکھو  عاشق  دلگیر  کو  کیسے  تیر  انداز  ہو  سیدھاتو  کر  لو  تیر  کو  غالبؔ  کا  شعر  جو  میں  اب  سناؤں  گا،  اسی  بحر  میں  ہے  صرف  قافیہ  اور  ردیف  بدلے  ہوئے  ہیں  لیکن  وزیرؔ  کے  شعر  میں  لکڑی  بجنے  کی  کھٹکھٹاہٹ  سے  ترنم  کا  جو  خون  ہوا  ہے  غالبؔ  میں  اس  کی  ایسی  تلافی  ہوئی  ہے  کہ  غالبؔ  کا  شعر  سنگیت  کی  دیوی  آواز  معلوم  ہوتا  ہے۔  شعر  یہ  ہے،  سب  کہاں  کچھ  لالہ  وگل  میں  نمایاں  ہوگئیں  خاک  میں  کیا  صورتیں  ہوں  گی  کہ  پنہاں  ہوگئیں  بات  یہ  ہےکہ  خارجی  ٹکنیک  کو  بھی  داخلی  ٹکنیک  ہی  پیدا  کرتا  ہے۔  جیسا  ساز  ویسا  راگ۔  نتیجہ  یہ  نکلا  کہ  غزل  کے  روپ  رنگ  یا  خارجی  ٹکنیک  میں  نئی  جھلک  اور  نئی  جھنکار  یعنی  تبدیلی  و  ترقی  داخلی  ٹکنیک  یا  Technique  of  feeling  سے  پیدا  ہو  جاتا  ہے۔  ایک  ہی  خیال  ایک  ہی  مفہوم  تک  کے  دو  ٹکنیک  ہو  جاتے  ہیں۔  مثلاً  امیر  مینائی  کا  یہ  شعر  سنئے،  جب  تلک  تھے  تم  کشیدہ،  دل  تھا  شکووں  سے  بھرا  تم  گلے  سے  مل  گئے  سارا  گلہ  جاتا  رہا  اورفانیؔ  کا  یہ  شعر  سنیے  جس  کا  بالکل  یہی  مفہوم  ہے  لیکن  خیال  و  مفہوم  وہی  ہوتے  ہوئے  جذبات  کی  دنیا  بدل  گئی  ہے،  دل  ان  کے  نہ  آنے  تک  لبریز  شکایت  تھا  وہ  آئے  تو  اپنی  ہی  تقصیر  نظر  آئی  اور  حالیؔ  نے  تو  اسی  مضمون  و  مفہوم  کو  وہ  شرافت  نفس  بخشی  ہے،  جسے  ہم  اطلاق  جذبات  کی  آخری  منزل  کہہ  سکتے  ہیں۔  حالیؔ  کا  شعر  ہے،  ملتے  ہی  تم  سے  بھول  گئیں  کلفتیں  تمام  گویا  ہمارے  سر  پہ  کبھی  آسماں  نہ  تھا  ’سارا  گلا  جاتا  رہا‘،  ’اپنی  ہی  تقصیر  نظر  آئی‘  اور  ’بھول  گئیں  کلفتیں  تمام‘  کے  ٹکڑوں  پر  غور  کیجیے۔  فانیؔ  اور  حالیؔ  نے  مٹّی  کو  پارس  بنا  دیا  ہے  یا  نہیں،  پر  یہ  داخلی  ٹکنیک  کی  کیمیا  ہے۔  ایک  ہی  واقعہ،  ایک  ہی  خیال  غم  کا  خیال  ہو  جاتا  ہے  اور  خوشی  کا  بھی  خیال  ہو  جاتا  ہے۔  مثلاً،  سرہانے  میرؔ  کے  آہستہ  بولو  ابھی  ٹک  روتے  روتے  سو  گیا  ہے  سوداؔ  کے  سرہانے  جو  ہوا  شور  قیامت  خدامِ  ادب  بولے  ابھی  آنکھ  لگی  ہے  ہوگا  کسو  دیوار  کے  سائے  کے  تلے  میرؔ  کیا  کام  محبت  سے  اس  آرام  طلب  کو  اس  کی  دیوار  کا  سر  سے  مرے  ساماں  نہ  گیا  میں  تو  کمبخت  یہیں  تھا  کہیں  آیا  نہ  گیا  میرؔ  کے  ان  دونوں  غم  آلود  اشعار  کے  بعد  آتشؔ  کی  حوصلہ  انگیز  آواز  سنیے،  دھوپ  میں  سایۂ  دیوار  نے  سونے  نہ  دیا  خاک  پر  سنگِ  در  یار  نے  سونے  نہ  دیا  کتنی  نشاط  کا  رانہ  ہے  آتشؔ  کی  آواز  اور  بات  وہی  ہے  جو  میرؔ  نے  کہی  تھی۔  غزل  کی  خارجی  ٹکنیک  میں  کوئی  اہم  تبدیلی  یا  اہم  اضافہ  نہ  ہوگا،  نہ  ہونے  کی  ضرورت  ہے۔  جیسے  انگریزی  سانیٹ  میں  یا  انگریزی  بلینک  ورس  میں  Gurbodoe  اور  Sir  Philip  Sydney  کے  بعد  مارلو،  شیکسپیر،  ملٹن،  ورڈ  سورتھ،  شیلی،  کیٹس  اور  ٹینی  سن  نے  اپنے  اپنے  مزاج  و  وجدان  کی  نئی  تھرتھراہٹیں  پیدا  کردیں  اسی  طرح  ولی  ؔدکنی،  میرؔ،  غالبؔ،  آتشؔ،  امیرؔ  اور  داغؔ  اور  بیسویں  صدی  کے  غزل  گویوں  نے  غزل  کی  داخلی  ٹکنیک  بدل  دی۔  غزل  کی  داخلی  ٹکنیک  میں  جو  تبدیلیاں  اقبالؔ  کے  ہاتھوں  رونما  ہوئیں  وہ  انقلاب  کی  حیثیت  رکھتی  ہیں۔  اس  سلسلہ  میں  کچھ  حقیقتوں  کو  سمجھ  لینا  چاہیے۔  اردو  غزل  دور  جاگیرداری  Feudal  age  کے  انحطاطی  زمانہ  میں  پیدا  ہوئی۔  اس  کی  تمام  لطافتیں  مجہولیت  کے  محاسن  لیے  ہوئے  تھیں،  اگرچہ  کبھی  کبھی  جیسے  آتشؔ  کے  یہاں  جوش  عمل  کی  آب  و  تاب  بھی  غزل  کے  چہرے  پر  نمایاں  ہو  جاتی  ہے۔  پھر  اردو  غزل  باوجود  اپنی  ہمہ  گیری  و  آفاقیت  کے  ایک  طبقہ  کی  شاعری  تھی۔  ایک  اور  بات  اردو  غزل  میں  ایسی  تھی  جو  ہندوستان  کے  خمیر  و  ضمیر  کو  کھٹکتی  تھی  اور  وہ  تھی  حیات  و  کائنات  سے  ناآہنگی۔  اردو  غزل  کی  عموماً  یہ  بدتوفیقی  رہی  ہے  کہ  زندگی  کو  وہ  اس  طرح  قبول  نہیں  کرتی  تھی  جس  کی  مثالیں  ہندوستان  کے  قدیم  ادب  کے  اعلیٰ  ترین  کارناموں  اور  روایتوں  میں  ملتی  ہیں۔  میں  نے  اس  کے  خلاف  چوتھائی  صدی  پہلے  آواز  اٹھائی  تھی۔  مجھے  آج  یہ  کہتے  ہوئے  اطمینان  محسوس  ہوتا  ہے  کہ  میری  آواز  بیکار  نہیں  گئی  اور  ادھر  کچھ  برسوں  سے  اردو  غزل  حیات  و  کائنات  کو  سینے  سے  لگاتی  ہوئی  نظر  آتی  ہے۔  دنیائے  عنصری  کی  طہارت  کا  احساس  نئے  غزل  گویوں  کو  ہو  چلا  ہے۔  غزل  کے  مزاج،  اس  کے  دل  کی  دھڑکن،  اس  کے  ایمان  میں  یہ  بڑی  اہم  تبدیلی  پیدا  ہوئی  ہے۔  غزل  کی  داخلی  ٹکنیک  میں  یہ  تبدیلی  ایک  کا  یا  پلٹ  یا  Reverse  Process  کا  مرتبہ  رکھتی  ہے۔  میں  نے  ابھی  بتایا  تھا  کہ  غزل  کے  میدان  میں  اقبالؔ  کا  کام  انقلاب  کا  حکم  رکھتا  ہے۔  مجہولیت  کی  روایتوں  کو  اقبالؔ  نے  جڑ  سے  اکھاڑ  کر  پھینک  دیا۔  لیکن  اقبالؔ  کی  عملیت  یا  ترقی  پسندی  ldealistic  ہے  اور  وہ  Revivalistic  ہے۔  دنیا  کی  پرولتاری  قوتوں  کا  ابھار  موجودہ  تاریخ  کا  سب  سے  اہم  باب  ہے۔  یہ  اتنا  اہم  باب  ہے  کہ  محض  سیاست  و  معیشت  نہیں  بلکہ  فن  و  ادب،  فلسفہ  و  سائنس  تمام  علوم  اور  تمام  زندگی  کے  بنیادی  تصوروں  کو  سرے  سے  بدل  دے۔  اقبالؔ  اس  انقلاب  کی  آہٹ  نہیں  پا  سکتے  تھے۔  یہ  واقعہ  یعنی  دنیا  بھر  کے  پرولتاریوں  کی  اُٹھان  Rise  of  world  of  Proleteriat  تہذیب  و  تمدن  اور  ادب  سب  کو  بدل  دے  گا۔  اردو  نثر  کے  تمام  اصناف  پر  اس  انقلاب  کا  اثر  نمایاں  ہو  چلا  ہے  اور  اردو  نظم  کے  تمام  اصناف  پر  بھی  جن  میں  غزل  بھی  ایک  صنف  ہے۔  مجہولیت  کی  جگہ  اردو  غزل  کی  داخلی  ٹکنیک  میں  جو  اجتماعی  اور  انفرادی  عملیت  اب  آنے  والی  ہے  وہ  اقبالؔ  کی  عملیت  سے  بالکل  الگ  چیز  ہوگی۔  اس  عملیت  میں  انسانی  فلاح  و  بہبودی  و  ترقی  اور  وحدت  انسانی  کے  جو  عناصر  ہوں  گے  ان  کے  مقابلے  میں  اقبالؔ  کی  عملیت  بڑی  غلط  چیز  معلوم  ہوگی۔  بہت  کم  لوگوں  نے  اس  کا  اندازہ  لگایا  ہے  کہ  اشتراکی  عملیت  غزل  میں  کتنا  بڑا  انقلاب  پیدا  کردے  گی،  اس  میں  کس  قدربے  شمار  امکانات  پیدا  کردے  گی،  اس  میں  کتنا  زبردست  Challenge  پیدا  کردے  گی۔  نئی  نرمیاں،  نئی  گرمیاں،  نئی  سختیاں،  نیا  زور،  نئی  زندگی  سب  کچھ  یہ  انقلابی  تصور  غزل  میں  پیدا  کردے  گا۔  غزل  ہو  یا  نظم  سب  کا  موضوع  انسان  ہے  اور  انسانی  زندگی۔  جب  انسانیت  اور  انسانی  زندگی  کا  نقشہ  اور  تصور  بدل  جائے  گا  تو  غزل  کی  روپ  ریکھا  بھی  بدل  جائے  گی۔  پرانے  اشارے  اور  کنائے،  پرانے  الفاظ  نئے  معنی  دینے  لگیں  گے۔  نئے  اشارے  Symbols  مثلاً  مزدور،  ہنسیا،  ہتھوڑا،  ٹریکٹر،  انجن  اور  طرح  طرح  کی  مشینیں  اور  ایجادیں  اور  عملی  زندگی  کے  ہزارہا  پہلو  نئی  جھلک  دینے  لگیں  گے۔  قدرت  پر  فتح  حاصل  کرتی  ہوئی  آگے  بڑھتی  ہوئی  انسانیت  غزل  کی  داخلی  ٹکنیک  میں  کایا  پلٹ  کردے  گی۔  طبقاتی  زندگی  سے  جیسے  تہذیب  و  تمدن  آزاد  ہو  جائیں  گے  اسی  طرح  غزل  بھی  تمام  انسانی  زندگی  کی  جس  میں  سب  سے  بڑا  حصہ  مزدوروں  کاہے،  ترجمانی  کرے  گی۔  ایک  اور  بات  کی  طرف  اشارہ  کر  کے  میں  رخصت  چاہوں  گا۔  انقلابی  غزل  میں  اک  سراپن  ہرگز  نہیں  ہوگا۔  شاعری  کی  انفرادیت  کو  اجاگر  ہونے  کا  جیسا  موقعہ  انقلابی  غزل  دے  گی  وہ  اب  تک  کی  غزل  گوئی  اسے  نہیں  دے  سکی  ہے۔  غزل  چونکہ  بقول  پروفیسر  مجنوںؔ  بہت  کٹر  صنف  سخن  ہے  اس  لئے  جس  انقلابی  تبدیلی  کی  طرف  میں  نے  اشارہ  کیا  ہے،  وہ  غزل  میں  ابھی  بہت  رک  رک  کر  آتی  ہے  لیکن  اردو  نظم  میں  یہ  تبدیلی  صاف  دیکھی  جا  سکتی  ہے۔  آج  کی  اردو  نظم  یعنی  انقلابی  اردو  نظم  میں  شاعری  کی  انفرادیت  جتنی  درخشاں  ہے  کسی  اور  دور  کی  اردو  نظم  میں  انفرادیت  کا  ایسا  تنوع  نظر  نہیں  آتا۔  آگے  چل  کر  ٹھیک  یہی  بات  تنوع،  یہی  رنگارنگی،  اردو  غزل  میں  بھی  نظر  آئے  گی،  اس  اردو  غزل  میں  جو  تربیت  یافتہ  مزدوروں  کے  لئے  لکھی  جائے  گی  نہ  کہ  مفت  خوروں  اور  منافع  خوروں  کے  لئے۔  واضح  رہے  کہ  بہت  بلند  ہوگی  وہ  غزل۔  لیکن  نئے  دور  میں  بھی  ہم  حافظؔ  و  سعدیؔ  و  کالی  داسؔ،  میرؔ  و  غالبؔ  کے  نغموں  میں  جو  بڑی  قدریں  زندگی  کی  ہیں،  ان  کو  سراہیں  گے  اور  ان  سے  سبق  لیں  گے۔  جو  خود  مردہ  ہیں  وہ  مردوں  کے  وارث  بن  نہیں  سکتے  کہ  اس  دنیا  میں  ناموس  کہن  کے  پاسباں  ہم  ہیں ', '  ہر  ساز  سے  ہوتی  نہیں  یہ  دھن  پیدا  ہوتا  ہے  بڑے  جتن  سے  یہ  گن  پیدا  میزان  نشاط  و  غم  میں  صدیوں  تل  کر  ہوتا  ہے  حیات  میں  توازن  پیدا ', '  ایک  بار  فراق  کچھ  ہندی  کے  مصنفوں  کی  محفل  میں  پہنچے  ادھر  ادھر  کی  باتوں  کے  بعد  گفتگو  کا  رخ  ہندی  اور  اردو  کی  طرف  مڑ  گیا۔  ہندی  کے  ایک  ادیب  نے  کہا۔  ’’فراق  صاحب!اردو  بھی  کوئی  زبان  ہے۔  اس  میں  گل  و  بلبل  کے  علاوہ  اور  ہے  ہی  کیا  !  ہلکی  پھلکی  اور  گدگدی  پیدا  کرنے  کے  علاوہ  سنجیدہ  اوراونچے  قسم  کی  فلاسفی  سے  متعلق  باتیں  اس  زبان  میں  ادا  نہیں  کی  جاسکتیں۔  آپ  بڑے  شاعر  ضرور  ہیں،  لیکن  اردو  ایک  گھٹیا  زبان  ہے۔‘‘  فراق  بہت  سنجیدگی  سے  یہ  سب  سنتے  رہے  پھر  ایک  سگریٹ  سلگاتے  ہوئے  کہنے  لگے،  ’’ہرگنوار  انسان،  خوبصورت  چیز  کے  بارے  میں  وہی  کہتا  ہے،  جو  آپ  نے  اردو  کے  بارے  میں  فرمایا  ہے۔‘‘ ', '  کہتی  ہیں  یہی  تیری  نگاہیں  اے  دوست  نکلیں  نئی  زندگی  کی  راہیں  اے  دوست  کیوں  حسن  و  محبت  سے  نہ  اونچے  اٹھ  کے  دونوں  اک  دوسرے  کو  چاہیں  اے  دوست ', '  تو  ہاتھ  کو  جب  ہاتھ  میں  لے  لیتی  ہے  دکھ  درد  زمانے  کے  مٹا  دیتی  ہے  سنسار  کے  تپتے  ہوئے  ویرانے  میں  سکھ  شانت  کی  گویا  تو  ہری  کھیتی  ہے ', '  کھوتے  ہیں  اگر  جان  تو  کھو  لینے  دے  ایسے  میں  جو  ہو  جائے  وہ  ہو  لینے  دے  ایک  عمر  پڑی  ہیں  صبر  بھی  کر  لیں  گے  اس  وقت  تو  جی  بھر  کے  رو  لینے  دے ', '  ہر  آدمی  کو  ہر  لحظہ  بے  شمار  باتیں  یا  چیزیں  شعوری  لیکن  زیادہ  تر  تحت  الشعوری  طورپر  متاثر  کرتی  رہتی  ہیں۔  پھر  شعوری  تاثرات  بھی  تحت  الشعور  میں  اتر  آتے  ہیں۔  تحت  الشعور  انھیں  تاثرات  کا  ایک  عالم  انتشار  ہے۔  ان  تاثرات  کا  ہضم  ہونا  اسی  حالت  میں  ممکن  ہے  جب  یہ  متوازن  اور  منظم  ہو  جائیں  اور  ان  سے  ہماری  داخلی  زندگی  میں  پوری  اکائیاں  بنیں۔  یہ  تنظیم  و  توازن  و  سالمیت  جہاں  تک  شعور  محض  کا  تعلق  ہے،  وجدان  کی  کارفرمائی  سے  ہی  ممکن  ہے۔  ہر  آدمی  کی  داخلی  زندگی  میں  منتشر،  غیر  منظم،  غیر  متوازن،  ناقص  اور  ادھورے  تاثرات  ایک  خاموش  ہیجان  کے  موجب  ہوتے  ہیں۔  اس  کی  روحانی  زندگی  میں  بدہضمی  کا  سا  عالم  رہتا  ہے۔  جب  روح  کو  پیٹ  کی  شکایت  ہوگی  اور  وہ  بھی  تحت  الشعوری  طور  پر  تو  زندگی  کا  توازن،  زندگی  کا  اعتدال،  زندگی  کا  سکون  وطمانیت،  زندگی  کی  داخلی  شگفتگی،  زندگی  کے  نشاط  و  فرحت  میں  فرق  آجائے  گا۔  زندگی  کو  یہی  داخلی  صحت  بخشنا  فنون  لطیفہ  کی  اصل  غرض  و  غایت  ہے۔  جن  لوگوں  کی  زندگیوں  پر  خارجی  ناخوشگوار  واقعات  اثر  انداز  نہیں  ہوئے،  جو  توانا  اور  تندرست  ہیں،  خوشحال  ہیں،  صاحب  ثروت  وعزت  ہیں،  جن  کی  گھریلو  زندگیاں  قابل  رشک  ہیں،  ایسے  لوگ  بھی  رہ  رہ  کے  اپنی  زندگی  میں  ایک  ناآسودگی،  ایک  کمی  اور  ایک  بے  نام  نقص  کا  احساس  کرتے  رہتے  ہیں۔  اس  بے  کیفی  یا  داخلی  گھٹن  کا  سبب  وہی  داخلی  انتشار  ہے  جس  کا  ذکر  اوپر  آچکا  ہے۔  ایسے  لوگوں  کی  اداسی  یا  ذہنی  پراگندگی  یا  داخلی  بے  چینی  کا  علاج  فنون  لطیفہ  ثابت  ہوتےہیں۔  خوش  نصیب  سے  خوش  نصیب  عاشق  کو  عشقیہ  نغمے  سہارا  دیتے  ہیں۔  پوری  انسانی  تہذیب  و  تمدن،  تمام  خارجی  طمطراق  کے  باوجود  فنون  لطیفہ  کی  محتاج  ہے۔  فنون  لطیفہ  کے  بغیر  تمدن  بیمار  پڑ  جاتا  ہے  اور  ایک  بیماری  نہیں  سیکڑوں  بیماریوں  کا  شکار  ہو  جاتا  ہے۔  ہر  سماج  میں  حقیقی  معنوں  میں  شاعر  و  فنکار  بہت  محدود  تعداد  میں  ہوا  کرتے  ہیں۔  ان  کے  اندر  داخلی  زندگی  کے  انتشار  سے  پیدا  ہونے  والا  بحران  غیر  معمولی  طور  پر  شدید  ہوا  کرتا  ہے۔  پوری  انسانیت  ایک  داخلی  انتشار  یا  پریشاں  خاطری  کا  شکار  رہتی  ہے  لیکن  یہ  انتشار  ایک  شاعر  کے  اندر  بہت  شدید  شکل  اختیار  کرلیتا  ہے  اور  اسے  جھنجھوڑ  جھنجھوڑ  کر  رکھ  دیتا  ہے،  مجھ  کوشاعر  نہ  کہو  میر  کہ  صاحب  میں  نے  درد  و  غم  لاکھوں  کئے  جمع  تو  دیوان  ہوا  ہوتا  یہ  ہے  کہ  عام  انسانوں  کی  طرح  شاعر  کی  زندگی  کے  تاثرات،  ذاتی  دکھ  سکھ،  ذاتی  غم  وغصہ،  ذاتی  خوشگوار  ی  یا  ناگواری،  ذاتی  علم  و  ادراک  تک  محدود  نہیں  رہتے،  ان  سرحدوں  کو  توڑ  کر  یہ  تاثرات  اس  کے  وجدان  یا  جمالیاتی  احساس  کے  عالم  میں  پہنچ  جاتے  ہیں۔  وہاں  انتشار  تنظیم  کی  شکل  اختیار  کرتا  ہے۔  غیرہم  آہنگی،  ہم  آہنگی  سے  بدل  جاتی  ہے۔  بے  سُراپن،  شعور  اور  تجربے  کی  موسیقی  سے  بدل  جاتا  ہے۔  اسی  طریقۂ  کار  سے  شعر  کی  تخلیق  ہوتی  ہے،  اسی  داخلی  عمل  سے  تخلیق  شعر  کے  وقت  شاعر  اپنے  اس  وجود  کو  حقیقی  معنوں  میں  پا  جاتا  ہے،  جسے  انتشار  نے  ٹکڑے  ٹکڑے  کر  دیا  تھا۔  شاعر  کی  تخلیق  سے  ہزارہا  آدمی  جو  شعر  کہنے  کی  صلاحیت  نہیں  رکھتے  لیکن  شعر  سے  متاثر  ہونے  کی  اہلیت  رکھتے  ہیں،  اپنی  ٹوٹی  پھوٹی  ہستیوں  کو  پھر  سے  جڑتا  ہوا  دیکھتے  ہیں  اور  بہت  حد  تک  ان  کی  زندگیاں  بھی  پوری  اکائیاں  بن  جاتی  ہیں۔  اس  بے  مثال  خدمت  کے  لیے  امیر  غریب  سبھی  یعنی  پورا  سماج  شاعر  کی  عزت  کرتا  ہے۔  بظاہر  شاعر  انھیں  کچھ  نہیں  دیتا  لیکن  بباطن  یعنی  شعر  کے  پردے  میں  ان  کی  داخلی  زندگی  کے  تمام  زخموں  کو  مندمل  کر  دیتا  ہے۔  شاعر  انھیں  زندگی  کا  نسخہ  دیتا  ہے،  ان  کے  انتشار  کو  ہم  آہنگی  سے  بدل  دیتا  ہے،  ان  کے  کرخت  تجربوں  کو  مترنم  بنا  دیتا  ہے،  ان  کے  ذہن  کی  دھندلی  تصویروں  کو  واضح  کردیتا  ہے۔  شاعری  میں  ہماری  زندگی  کے  گرد  آلود  تجربے  اپنے  حقیقی  خط  وخال  سے  روشناس  ہوتے  ہیں۔  اس  آئینے  میں  وہ  اپنی  اصلی  صورت  پہچان  لیتے  ہیں۔  زندگی  کے  خارجی  مسائل  کا  حل  شاعری  نہیں  لیکن  وہ  داخلی  مسائل  کا  حل  ضرور  ہے۔  ایسا  تو  نہیں  ہے  کہ  زندگی  کے  ہر  داخلی  مسئلے  اور  بے  شمار  تاثرات  کا  جمالیاتی  پہلو  ایک  ہی  شاعر  دیکھ  سکے  یا  دکھا  سکے  لیکن  مرکزی  مسائل  و  تاثرات  کا  بہت  بڑا  حصہ  ایک  حقیقی  اور  بڑے  شاعر  کی  آواز  میں  حل  ہوتے  ہوئے  نظر  آتے  ہیں۔  شاعری  کا  مقصد  ہم  جو  کچھ  بھی  سمجھیں  اس  کا  حقیقی  مقصد  بلند  ترین  وجدانی  کیفیات  و  جمالیاتی  شعور  پیدا  کرنے  کے  علاوہ  کچھ  نہیں۔  یہ  کیفیت  و  شعور  اپنی  جگہ  خود  ایک  بلند  ترین  مقصد  ہے۔  یہاں  تک  کہ  جد  و  جہد  اور  عمل  کے  متعلق  بھی  شاعری  کا  مقصد  تحریک  و  ترغیب  عمل  نہیں  ہے  بلکہ  عمل  کا  اور  جمالیاتی  و  وجدانی  احساس  کرانا۔  تو  کیا  عمل  کی  دنیا  میں  شاعری  کی  کارفرمائی  مطلق  نہیں؟  شاعری  اور  دیگر  فنون  لطیفہ  بہ  یک  وقت  ضد  عمل  ہیں  اور  روح  عمل  ہیں۔  ضد  عمل  تو  اس  لئے  ہیں  کہ  جیسا  اوپر  کہا  جا  چکا  ہے،  ان  کی  غرض  وغایت  وجدان  جمال  پیدا  کرنا  ہے  لیکن  عمل  کے  بھی  تو  سیکڑوں  پہلو  ہیں،  عمل  میں  محض  کھردری  افادیت  نہیں  ہوتی۔  انسانی  عمل  میں  ایک  داخلی  ارتقاء  بھی  شامل  رہا  ہے  جو  ہماری  قوت  ارادی  میں  رچاؤ،  روشنی،  تربیت  یافتگی،  لطافت،  نرمی  و  نزاکت  اور  وجد  آفریں  محرکات  پیدا  کرتا  ہے۔  اس  طرح  جمالیاتی  شعور  براہ  راست  نہیں  مگر  بالواسطہ  عمل  پر  اثرانداز  ہوتاہے۔  یہ  شعور  افادیت  کی  دنیا  کو  وسعت،  گہرائی،  بلندی  اور  سجاوٹ  عطا  کرتا  ہے۔  قوت  ارادی  میں  اور  عمل  میں  ایک  ترتیب  ومعنویت  پیدا  کرتا  ہے۔  جب  قوت  ارادی  اور  عمل  جمالیاتی  محرکات  سے  محروم  ہو  جاتے  ہیں  تو  ان  میں  اکھڑپن  آجاتا  ہے  اور  تعمیری  ترغیبات  اکثر  تخریبی  ترغیبات  بن  جاتی  ہیں۔  ہندو  دیومالا  میں  شکتی  کی  تصویر  بہت  حسین  ہے۔  شہرۂ  آفاق  رزمیوں  اور  ناٹکوں  میں  ہیرو  محض  سورما  نہیں  بلکہ  حسین  و  جمیل  بھی  ہوتا  ہے۔  اس  لئے  عمل  اور  جمالیات  باہم  بےتعلق  نہیں  ہیں۔  بہت  سے  مفکروں  نے  بڑے  صنعتی  شہروں،  کارخانوں،  مکانوں،  مزدوروں  کی  چالیوں،  کارخانوں  میں  کام  کرنے  کے  طریقوں  میں  اور  اس  زندگی  کے  ماحول  و  فضا  کی  بدصورتی  کار  رونا  رویا  ہے۔  ان  کی  یہ  تحریریں  اسی  لئے  تو  وجود  میں  آئیں  کہ  مندرجہ  بالا  چیزیں  دیکھ  کر  ان  کے  جمالیاتی  اور  اخلاقی  احساس  کو  ٹھیس  لگی۔  اخلاق  جس  کا  عمل  سے  اتنا  اہم  تعلق  ہے  خود  جمالیاتی  تصورات  کا  پروردہ  ہے۔  ایک  مفکر  نے  یہاں  تک  کہہ  دیا  کہ  فن،  اخلاق  سے  زیادہ  با  اخلاق  یا  خلیق  ہے۔  یہ  سب  صحیح  ہے  لیکن  فنون  لطیفہ  کو  براہ  راست  عمل  کا  ہنگامی  نعرہ  نہیں  بنایا  جا  سکتا۔  جیسے  جیسے  رائے  عامہ  تربیت  یافتہ  اور  منظم  ہوتی  جائے  گی  اس  کے  دباؤ  ہی  سے  وہ  بہت  سی  برائیاں  دور  ہو  جائیں  گی  جن  کے  لئے  ہم  انقلاب  اور  عمل  کے  نعرے  لگاتے  ہیں۔  عمل  بھی  اسی  دن  صحیح  معنوں  میں  مقصد  حیات  کی  تکمیل  کا  آلہ  بنے  گا  جب  وہ  ایک  فن  بن  جائے  گا  لیکن  جیسا  کہ  میں  اوپر  اشارہ  کر  چکا  ہوں،  عمل  کے  جمالیاتی  تصور  کے  علاوہ  ایسی  اہم  چیزوں  کا  جمالیاتی  تصور  بھی  ضروری  ہے  جن  کا  تعلق  عمل  سے  نہیں  ہے۔  جدید  مفکران  عالم  اب  اس  طرح  کا  اظہار  خیال  کرنے  لگے  ہیں  کہ  اگر  فنون  لطیفہ  کی  رگ  حیات  زندگی  سے  محروم  رہی  تو  صرف  منظم  یا  افادی  عمل  یا  بلند  سے  بلند  عملی  دریافتیں  تہذیب  کو  مکمل  نہیں  کر  سکتیں  اور  زندگی  کے  نقائص  کو  دور  نہیں  کر  سکتیں۔  جہاں  تک  داخلی  زندگی  کا  تعلق  ہے،  حیات  انسانی  کا  غالباً  سب  سے  مرکزی  مسئلہ  اس  کی  جنسی  زندگی  سے  متعلق  ہوتا  ہے۔  اسی  لئے  عشقیہ  شاعری،  اگر  اس  میں  خلوص  کی  گہرائی  ہو  اور  انسانی  لہجے  کی  گھلاوٹ  ہو،  سب  سے  زیادہ  اپیل  کرتی  ہے  پھر  مناظر  قدرت  کی  رنگارنگی  اور  رنگا  رنگ  معنویت  کی  اپیل  بھی  ہمہ  گیر  ہوتی  ہے۔  اسی  لئے  ایسی  نیچریہ  شاعری  جس  میں  منظر  کشی  کے  ساتھ  ساتھ  تخیل  کی  گہرائی  بھی  ہو  بہت  بلند  خیال  کی  جاتی  ہے۔  عشق  اور  مناظر  قدرت  کے  علاوہ  کائنات  اور  انسانی  حیات  سے  متعلق  مرکزی  تاثرات  بھی  ہمہ  گیر  دل  کشی  رکھتے  ہیں۔  ان  موضوعات  پر  دو  طرح  سے  حقیقی  شاعری  کی  جاسکتی  ہے۔  اجمالی  طور  سے  اور  تفصیلی  یا  تخصیصی  طور  سے  یا  بہ  یک  وقت  دونوں  طریقوں  سے۔  پھر  وقتی  مسائل،  سماجی،  اخلاقی،  سیاسی  ایک  ایسا  اہم  پہلو  رکھتے  ہیں  کہ  وہ  وقتی  اور  مخصوص  اور  محدود  ہوتے  ہوئے  بھی  شاعر  کے  وجدان  میں  تحلیل  ہوکر  ہمہ  گیر  بن  جاتے  ہیں  اور  ان  پر  ابدیت  کا  سایہ  پڑنے  لگتا  ہے۔  اگر  ان  موضوعات  میں  ڈوب  کر  شاعری  کی  جائے  تو  اس  کی  اپیل  بھی  ہمہ  گیر  ہوگی۔  اس  طرح  کی  شاعری  میں  خطرہ  اس  بات  کا  رہتا  ہے  کہ  وہ  بڑی  حد  تک  ہنگامیت  زدہ  ہوکر  رہ  جائے  یا  ان  مسائل  کا  شعور  نامکمل  طور  پر  ہی  جمالیاتی  شعور  بن  سکے  اور  ان  کی  عارضیت  ان  کی  ابدیت  پر  مسلط  اور  حاوی  ہو  جائے۔  بجائے  گیان  دھیان  کے  چیخ  و  پکار  کی  عمل  داری  ہو  جانے  کا  خطرہ  رہتا  ہے۔  ان  موضوعات  کے  علاوہ  سائنس  اور  فلسفے  کی  دریافتیں،  انسانی  عمل  کے  کارنامے  بلکہ  خود  فنون  لطیفہ  کے  نمونے  اور  ان  کی  اہمیت  بھی  بلند  ترین  شاعری  کے  موضوعات  ہیں۔  یہاں  تک  کہ  بلند  فنکاری  اور  بلند  شاعری،  بلند  شاعر  بھی  بلند  ترین  شاعری  کے  موضوعات  رہے  ہیں۔  یہاں  یہ  بھی  بتا  دینا  ضروری  ہے  کہ  شاعری  کرنا  نسبتاً  آسان  ہے  لیکن  شاعری  میں  روح  شاعری  کوٹ  کوٹ  کر  بھر  دینا  بہت  مشکل  ہے۔  یاد  رہے  کہ  جو  دماغی  کاوش  سائنس،  فلسفہ  اور  دوسرے  تمام  علوم  کے  لئے  درکار  ہے  اس  سے  کم  دماغی  کاوش  کالی  داس،  شیکسپئر،  فردوسی  اور  دوسرے  عالم  گیر  شعرا  کے  کارناموں  کی  تخلیق  و  تکمیل  میں  صرف  نہیں  ہوئی  ہے۔  شاعری  میں  صداقت  یا  واقعیت  کا  سوال  ایک  بہت  دلچسپ  سوال  ہے۔  دنیا  کے  بڑے  شعراء  ایک  دسرے  کی  آواز  باز  گشت  نہیں  ہوتے۔  ہرایک  کے  وجدان  کی  اپنی  نوک  پلک  ہوتی  ہے،  اپنے  خط  و  خال  ہوتے  ہیں،  اپنی  شخصیت  ہوتی  ہے،  ہر  ایک  کا  اپنا  رنگ  ہوتا  ہے،  اپنا  طرز  احساس  اور  انداز  بیان  ہوتا  ہے،  ہرایک  کا  اسلوب  احساس  اور  اسلوب  اظہار  الگ  ہوتا  ہے۔  شعراء  مشترک  موضوعات  پر  قلم  اٹھائیں  تو  ان  کی  شاعری  امتیاز  کے  اہتمام  کے  باوجود  بہ  یک  وقت  صداقت  اور  واقعیت  کی  حامل  کیسے  ہوسکتی  ہیں؟  اس  لئے  کہ  حقیقت  اور  شاعر  کے  شعور  کے  امتزاج  یا  میل  جول  سے  تخلیق  شعر  ہوتی  ہے۔  ہر  شاعر  کا  مزاج  اپنی  ایک  انفرادیت  رکھتا  ہے۔  اس  انفرادیت  کے  آئینے  میں  حقیقت  کی  جھلک  بگڑ  کے  نہیں  پڑتی  بلکہ  سنور  کے  پڑتی  ہے۔  شاعروں  کی  مختلف  آوازیں  سب  کی  سب  سچائی  کی  آوازیں  ہیں۔  اس  کے  علاوہ  یہ  بھی  یاد  رکھنا  چاہئے  کہ  شاعرانہ  شخصیت  کی  تعمیر  وتخلیق  میں  اس  کی  داخلی  تربیت  میں  آغاز  آفرینش  سے  آج  تک  کے  تمام  زمانے،  نسل  انسانی  کی  مکمل  تاریخ  کارفرما  ہوتی  ہے  اور  سب  سے  زیادہ  کارفرما  ہوتا  ہے  ادب  و  کلچر  کا  وہ  ورثہ  جو  شاعر  کو  مل  جائے۔  انفرادیت،  اگر  ہم  غور  کریں  تو  سراسر  مانگے  تانگے  کی  چیز  ہے۔  ہر  شاعر  کا  ’’میں‘‘  ہزاروں  ’’ہموں‘‘  سے  بنا  ہے۔  اس  کی  شخصیت  و  انفرادیت  حقیقتاً  ایک  کمپوزٹ  فوٹو  گراف  ہے  بلکہ  شاعری  کا  نہیں،  ہم  سب  کے  جنم  تک  اپنے  مخصوص  خط  و  خال  کے  باوجود  نسل،  ملک،  زمانہ  اور  آباء  و  اجداد  کی  دین  ہیں۔  ایک  اور  سوال  پیدا  ہوتا  ہے  کہ  جب  دنیا  بھر  کی  شاعری  مختلف  المزاج  شعر  کی  تخلیق  ہے  تو  کسی  شخص  کے  لئے  اس  کے  اپنی  ذاتی  مزاج  کو  دیکھتے  ہوئے  یہ  تمام  شاعری  اس  قدر  کشش  یا  اپیل  کیوں  رکھتی  ہے۔  ایک  طرف  تو  نسل  و  قومیت  و  انفرادیت  کے  اختلافات  ہیں  اور  ایک  طرف  ہر  طرح  کی  کامیاب  شاعری  کی  عالم  گیر  اپیل  ہے  جسے  دیکھتے  ہوئے  ہم  یہ  بھی  کہہ  سکتے  ہیں  کہ  شاعری  زبان،  قومیت،  نسلیت،  ملک  و  ملت،  ایمان،  مذہب  اور  ذاتی  مزاج  کے  حدود  کو  توڑ  دیتی  ہے  اور  تمام  انسانوں  کا  ورثہ  بن  جاتی  ہے،  اتناہی  نہیں  بلکہ  تربیت  یافتہ  رائے  عامہ  عموماً  متفقہ  طور  پر  شعراء  کے  مدارج  اور  مرتبے  بھی  متعین  کرتی  ہے۔  ان  کی  قدریں  متفقہ  آنکتی  ہیں۔  ہمیں  بہت  کم  شاعروں  کے  حالات  زندگی  معلوم  ہیں۔  ان  کے  متعلق  کچھ  خارجی  واردات  ہمیں  معلوم  ہوجاتے  ہیں  لیکن  ان  کے  دل  کی  سوانح  عمری  تفصیل  سے  ہمیں  پڑھنے  کو  نہیں  ملتی  لیکن  اگر  ہم  شعر  سے  صحیح  طور  پر  متاثر  ہوں  تو  شاعر  کے  کلام  میں  اس  کے  دل  کی  سوانح  عمری،  اس  کی  وجدانی  شخصیت  کا  ارتقاء  ہم  دیکھ  سکتے  ہیں۔  جتنی  دیر  ہم  صحیح  معنوں  میں  کسی  شاعر  کے  کلام  سے  متاثر  رہتے  ہیں  اتنی  دیر  تک  ہماری  شخصیت  اس  شاعر  کی  شخصیت  بن  جاتی  ہے۔  من  تو  شدم،  تو  من  شدی  والا  معاملہ  ہے۔  ہر  انسان  کے  اندر  پوری  انسانی  دنیا  جی  رہی  ہے  اور  شاید  پوری  کائنات  جی  رہی  ہے،  ہم  شاعر  کے  کلام  سے  قریب  قریب  صحیح  اندازہ  لگا  سکتے  ہیں  کہ  فطرت  اور  اس  کے  مناظر،  زندگی  اور  اس  کے  واقعات  اور  سانحات  میں  کن  کن  چیزوں  اور  باتوں  سے  شاعر  مستقل  طور  پر  متاثر  ہوا  ہے  اور  کس  انداز  سے  متاثر  ہوا  ہے۔  عموماً  بلند  عشقیہ  شاعری  کرنے  والا  شاعر  غیر  معمولی  شدت  جذبات  و  احساسات  کے  ساتھ  عاشق  بھی  ہوتا  ہے  لیکن  عشقیہ  شاعری  کرنے  والے  شاعر  یا  دوسری  قسم  کی  شاعری  کرنے  والے  شاعر  کی  خاموش  نشو  و  نما  بچپن  ہی  سے  شروع  ہو  جاتی  ہے۔  بچپن  ہی  سے  اس  کا  مزاج  بنتا  ہے  خواہ  اسے  خود  اس  کاپتہ  نہ  ہو  کہ  آگے  پیدا  ہونے  والے  عشقیہ  جذبات  و  رجحانات  اس  کے  اندر  پل  رہے  ہیں۔  جب  اسے  جنسی  محرکات  کی  خبر  بھی  نہیں  ہوتی  اور  وہ  ایک  طفل  معصوم  ہوتا  ہے۔  اس  وقت  یہ  آہستہ  آہستہ  اگنے  والے  جذبات  مختلف  طریقوں  سے  ظاہر  ہوتے  ہیں۔  والدین  کی  محبت،  بھائی  بہنوں  کی  محبت،  ہم  جماعتوں  کی  محبت  اور  ہم  عمروں  کی  محبت،  کچھ  پڑوسیوں  کی  محبت،  کچھ  قصے  کہانیوں  کے  کرداروں  سےمحبت،  کچھ  خاص  مناظر  یا  مقامات  سے  محبت  کی  شکل  میں  یہ  جذبات  ایام  طفلی  میں  ظاہر  ہوتے  ہیں  اور  جوانی  میں  غیر  معمولی  شدت  کے  ساتھ  عشقیہ  جذبات  کی  شکل  میں  ظاہر  ہوتے  ہیں۔  حقیقی  اور  پر  خلوص  عشقیہ  شاعری  میں  شاعر  کی  مکمل  شخصیت  اور  بچپن  کے  زمانے  ہی  سے  اس  کی  زندگی  کے  تمام  رد  عمل  سمٹ  آتے  ہیں۔  اگر  اس  سلسلے  میں  بہت  ہچکچاتے  ہوئے  اپنی  غزلوں،  رباعیوں  اور  کچھ  نظموں  کا  ذکر  کروں  تو  مجھے  یہ  کہنا  پڑے  گا  کہ  بچپن  میں  مجھے  جس  قدر  شدید  اور  پرخلوص  لگاؤ  گھر  یا  باہر  کے  چند  لوگوں  سے  تھا،  مناظر  فطرت  سے  غیر  معمولی  طور  پر  متاثر  ہونے  کی  حالتیں،  موسیقی،  نغمہ  اور  دیگر  فنون  لطیفہ  کا  جو  مجھ  پر  اثر  پڑتا  تھا،  جو  استعجاب  اور  محویت  خاص  موقعوں  پر  مجھ  میں  پیدا  ہو  جاتی  تھی،  جمال  انسانی  کا  غیر  معمولی  اثر  جو  میرے  دل  پر  ہوتا  تھا،  کائنات  کی  پاکیزگی  اور  اپنے  ساتھ  اس  کی  قربت  اور  مانوسیت  کا  جو  احساس  مجھ  کو  ہوتا  تھا،  پھر  پر  عظمت  کارنامے  میرے  لئے  جو  کشش  رکھتے  تھے  اور  جس  شدت  سے  مجھے  متاثر  کرتے  تھے،  زندگی  کے  وہ  نظریے  اور  آدرش  جو  میرے  اندر  پل  اور  بڑھ  رہے  تھے،  یہ  تمام  باتیں  جو  مجھے  متاثر  کر  کر  کے  میرے  تشکیل  کر  رہی  تھیں،  ان  سب  کی  جھلک  میری  شاعری  کا  ایک  حساس  پڑھنے  والا  پالے  گا  اور  میرے  تجربوں  کی  آواز  سن  لے  گا  اور  میرے  شعور  کی  جھنکار  اس  کے  کانوں  میں  پڑے  گی۔  اگر  ہم  شاعر  کے  تاثرات  کو  شاعر  کا  مذہب  کہہ  سکیں  تو  اس  مذہب  میں  ہمیں  کچھ  خاص  باتیں  ملیں  گی۔  عالم  مجازیا  مادی  کائنات  کی  عظمت  کا  احساس  جتنا  شاعر  یا  فن  کار  کو  ہوتا  ہے  اتنا  ہما  شما  کو  نہیں  ہوتا۔  جتنا  بڑا  شاعر  ہوگا  اتنا  ہی  زبردست  اس  کا  یہ  احساس  ہوگا۔  شاعر  کسی  غیر  مرئی  حقیقت  اور  اس  کے  پاک  اور  لامحدود  ہونے  کے  مقابلے  میں  محسوسات  کی  دنیا  کی  عظمت  کا  قائل  ہوتا  ہے۔  یہ  اور  بات  ہے  کہ  اس  کی  بھی  مابعد  الطبعیاتی  رگ  ہو  یا  اس  کی  شخصیت  میں  عینیت  اور  روحانیت  کو  کم  یا  زیادہ  دخل  ہو  لیکن  اس  کے  وجدان  کو  بار  بار  عالم  آب  و  گل  میں  اترنا  پڑے  گا۔  شاعر  کے  مذہب  میں  بجائے  خدائے  پاک  کے  زمین  پاک  کا  کلمہ  پڑھا  جاتا  ہے۔  مظاہر  فطرت  پر  اس  کا  ایمان  ہوتا  ہے۔  گوشت  پوست  کی  زندگی  پر  اس  کا  اٹل  عقیدہ  ہوتا  ہے۔  وہ  اس  کفر  کو  ایمان  کی  روشنی  اور  بلندی  دے  دیتا  ہے  اور  ایسا  کر  کے  وہ  اس  ہیجان  اور  شعوری  اور  نیم  شعوری  انتشار  و  بحران  کا  علاج  کر  پاتا  ہے۔ ', '  کرتے  نہیں  کچھ  تو  کام  کرنا  کیا  آئے  جیتے  جی  جان  سے  گزرنا  کیا  آئے  رو  رو  کے  موت  مانگنے  والوں  کو  جینا  نہیں  آ  سکا  تو  مرنا  کیا  آئے ', '  ۱  سیاہ  پیڑ  ہیں  اب  آپ  اپنی  پرچھائیں  زمیں  سے  تا  مہ  و  انجم  سکوت  کے  مینار  جدھر  نگاہ  کریں  اک  اتھاہ  گم  شدگی  اک  ایک  کر  کے  فسردہ  چراغوں  کی  پلکیں  جھپک  گئیں  جو  کھلی  ہیں  جھپکنے  والی  ہیں  جھلک  رہا  ہے  پڑا  چاندنی  کے  درپن  میں  رسیلے  کیف  بھرے  منظروں  کا  جاگتا  خواب  فلک  پہ  تاروں  کو  پہلی  جماہیاں  آئیں  ۲  تمولیوں  کی  دوکانیں  کہیں  کہیں  ہیں  کھلی  کچھ  اونگھتی  ہوئی  بڑھتی  ہیں  شاہراہوں  پر  سواریوں  کے  بڑے  گھنگھروؤں  کی  جھنکاریں  کھڑا  ہے  اوس  میں  چپ  چاپ  ہر  سنگار  کا  پیڑ  دلہن  ہو  جیسے  حیا  کی  سگندھ  سے  بوجھل  یہ  موج  نور  یہ  بھرپور  یہ  کھلی  ہوئی  رات  کہ  جیسے  کھلتا  چلا  جائے  اک  سفید  کنول  سپاہ  روس  ہے  اب  کتنی  دور  برلن  سے  جگا  رہا  ہے  کوئی  آدھی  رات  کا  جادو  چھلک  رہی  ہے  خم  غیب  سے  شراب  وجود  فضائے  نیم  شبی  نرگس  خمار  آلود  کنول  کی  چٹکیوں  میں  بند  ہے  ندی  کا  سہاگ  ۳  یہ  رس  کا  سیج  یہ  سکمار  یہ  سکومل  گات  نین  کمل  کی  جھپک  کام  روپ  کا  جادو  یہ  رسمسائی  پلک  کی  گھنی  گھنی  پرچھائیں  فلک  پہ  بکھرے  ہوئے  چاند  اور  ستاروں  کی  چمکتی  انگلیوں  سے  چھڑ  کے  ساز  فطرت  کے  ترانے  جاگنے  والے  ہیں  تم  بھی  جاگ  اٹھو  ۴  شعاع  مہر  نے  یوں  ان  کو  چوم  چوم  لیا  ندی  کے  بیچ  کمدنی  کے  پھول  کھل  اٹھے  نہ  مفلسی  ہو  تو  کتنی  حسین  ہے  دنیا  یہ  جھائیں  جھائیں  سی  رہ  رہ  کے  ایک  جھینگر  کی  حنا  کی  ٹیٹو  میں  نرم  سرسراہٹ  سی  فضا  کے  سینے  میں  خاموش  سنسناہٹ  سی  یہ  کائنات  اب  اک  نیند  لے  چکی  ہوگی  ۵  یہ  محو  خواب  ہیں  رنگین  مچھلیاں  تہہ  آب  کہ  حوض  صحن  میں  اب  ان  کی  چشمکیں  بھی  نہیں  یہ  سرنگوں  ہیں  سر  شاخ  پھول  گڑہل  کے  کہ  جیسے  بے  بجھے  انگارے  ٹھنڈے  پڑ  جائیں  یہ  چاندنی  ہے  کہ  امڈا  ہوا  ہے  رس  ساگر  اک  آدمی  ہے  کہ  اتنا  دکھی  ہے  دنیا  میں  ۶  قریب  چاند  کے  منڈلا  رہی  ہے  اک  چڑیا  بھنور  میں  نور  کے  کروٹ  سے  جیسے  ناؤ  چلے  کہ  جیسے  سینۂ  شاعر  میں  کوئی  خواب  پلے  وہ  خواب  سانچے  میں  جس  کے  نئی  حیات  ڈھلے  وہ  خواب  جس  سے  پرانا  نظام  غم  بدلے  کہاں  سے  آتی  ہے  مدمالتی  لتا  کی  لپٹ  کہ  جیسے  سیکڑوں  پریاں  گلابیاں  چھڑکائیں  کہ  جیسے  سیکڑوں  بن  دیویوں  نے  جھولے  پر  ادائے  خاص  سے  اک  ساتھ  بال  کھول  دیئے  لگے  ہیں  کان  ستاروں  کے  جس  کی  آہٹ  پر  اس  انقلاب  کی  کوئی  خبر  نہیں  آتی  دل  نجوم  دھڑکتے  ہیں  کان  بجتے  ہیں  ۷  یہ  سانس  لیتی  ہوئی  کائنات  یہ  شب  ماہ  یہ  پر  سکوں  یہ  پراسرار  یہ  اداس  سماں  یہ  نرم  نرم  ہواؤں  کے  نیلگوں  جھونکے  فضا  کی  اوٹ  میں  مردوں  کی  گنگناہٹ  ہے  یہ  رات  موت  کی  بے  رنگ  مسکراہٹ  ہے  دھواں  دھواں  سے  مناظر  تمام  نم  دیدہ  خنک  دھندلکے  کی  آنکھیں  بھی  نیم  خوابیدہ  ستارے  ہیں  کہ  جہاں  پر  ہے  آنسوؤں  کا  کفن  حیات  پردۂ  شب  میں  بدلتی  ہے  پہلو  کچھ  اور  جاگ  اٹھا  آدھی  رات  کا  جادو  زمانہ  کتنا  لڑائی  کو  رہ  گیا  ہوگا  مرے  خیال  میں  اب  ایک  بج  رہا  ہوگا  ۸  گلوں  نے  چادر  شبنم  میں  منہ  لپیٹ  لیا  لبوں  پہ  سو  گئی  کلیوں  کی  مسکراہٹ  بھی  ذرا  بھی  سنبل  ترکی  لٹیں  نہیں  ہلتیں  سکوت  نیم  شبی  کی  حدیں  نہیں  ملتیں  اب  انقلاب  میں  شاید  زیادہ  دیر  نہیں  گزر  رہے  ہیں  کئی  کارواں  دھندلکے  میں  سکوت  نیم  شبی  ہے  انہیں  کے  پاؤں  کی  چاپ  کچھ  اور  جاگ  اٹھا  آدھی  رات  کا  جادو  ۹  نئی  زمین  نیا  آسماں  نئی  دنیا  نئے  ستارے  نئی  گردشیں  نئے  دن  رات  زمیں  سے  تا  بہ  فلک  انتظار  کا  عالم  فضائے  زرد  میں  دھندلے  غبار  کا  عالم  حیات  موت  نما  انتشار  کا  عالم  ہے  موج  دود  کہ  دھندلی  فضا  کی  نبضیں  ہیں  تمام  خستگی  و  ماندگی  یہ  دور  حیات  تھکے  تھکے  سے  یہ  تارے  تھکی  تھکی  سی  یہ  رات  یہ  سرد  سرد  یہ  بے  جان  پھیکی  پھیکی  چمک  نظام  ثانیہ  کی  موت  کا  پسینا  ہے  خود  اپنے  آپ  میں  یہ  کائنات  ڈوب  گئی  خود  اپنی  کوکھ  سے  پھر  جگمگا  کے  ابھرے  گی  بدل  کے  کیچلی  جس  طرح  ناگ  لہرائے  ۱۰  خنک  فضاؤں  میں  رقصاں  ہیں  چاند  کی  کرنیں  کہ  آبگینوں  پہ  پڑتی  ہے  نرم  نرم  پھوار  یہ  موج  غفلت  معصوم  یہ  خمار  بدن  یہ  سانس  نیند  میں  ڈوبی  یہ  آنکھ  مدماتی  اب  آؤ  میرے  کلیجے  سے  لگ  کے  سو  جاؤ  یہ  پلکیں  بند  کرو  اور  مجھ  میں  کھو  جاؤ ', '  ۱  یہ  شام  اک  آئینۂ  نیلگوں  یہ  نم  یہ  مہک  یہ  منظروں  کی  جھلک  کھیت  باغ  دریا  گاؤں  وہ  کچھ  سلگتے  ہوئے  کچھ  سلگنے  والے  الاؤ  سیاہیوں  کا  دبے  پاؤں  آسماں  سے  نزول  لٹوں  کو  کھول  دے  جس  طرح  شام  کی  دیوی  پرانے  وقت  کے  برگد  کی  یہ  اداس  جٹائیں  قریب  و  دور  یہ  گو  دھول  کی  ابھرتی  گھٹائیں  یہ  کائنات  کا  ٹھہراؤ  یہ  اتھاہ  سکوت  یہ  نیم  تیرہ  فضا  روز  گرم  کا  تابوت  دھواں  دھواں  سی  زمیں  ہے  گھلا  گھلا  سا  فلک  ۲  یہ  چاندنی  یہ  ہوائیں  یہ  شاخ  گل  کی  لچک  یہ  دور  بادہ  یہ  ساز  خموش  فطرت  کے  سنائی  دینے  لگی  جگمگاتے  سینوں  میں  دلوں  کے  نازک  و  شفاف  آبگینوں  میں  ترے  خیال  کی  پڑتی  ہوئی  کرن  کی  کھنک  ۳  یہ  رات  چھنتی  ہواؤں  کی  سوندھی  سوندھی  مہک  یہ  کھیت  کرتی  ہوئی  چاندنی  کی  نرم  دمک  سگندھ  رات  کی  رانی  کی  جب  مچلتی  ہے  فضا  میں  روح  طرب  کروٹیں  بدلتی  ہے  یہ  روپ  سر  سے  قدم  تک  حسین  جیسے  گناہ  یہ  عارضوں  کی  دمک  یہ  فسون  چشم  سیاہ  یہ  دھج  نہ  دے  جو  اجنتا  کی  صنعتوں  کو  پناہ  یہ  سینہ  پڑ  ہی  گئی  دیو  لوک  کی  بھی  نگاہ  یہ  سر  زمین  سے  آکاش  کی  پرستش  گاہ  اتارتے  ہیں  تری  آرتی  ستارہ  و  ماہ  سجل  بدن  کی  بیاں  کس  طرح  ہو  کیفیت  سرسوتی  کے  بجاتے  ہوئے  ستار  کی  گت  جمال  یار  ترے  گلستاں  کی  رہ  رہ  کے  جبین  ناز  تری  کہکشاں  کی  رہ  رہ  کے  دلوں  میں  آئینہ  در  آئینہ  سہانی  جھلک  ۴  یہ  چھب  یہ  روپ  یہ  جوبن  یہ  سج  یہ  دھج  یہ  لہک  چمکتے  تاروں  کی  کرنوں  کی  نرم  نرم  پھوار  یہ  رسمساتے  بدن  کا  اٹھان  اور  یہ  ابھار  فضا  کے  آئینہ  میں  جیسے  لہلہائے  بہار  یہ  بے  قرار  یہ  بے  اختیار  جوش  نمود  کہ  جیسے  نور  کا  فوارہ  ہو  شفق  آلود  یہ  جلوے  پیکر  شب-تاب  کے  یہ  بزم  شہود  یہ  مستیاں  کہ  مئے  صاف  و  درد  سب  بے  بود  خجل  ہو  لعل  یمن  عضو  عضو  کی  وہ  ڈلک  ۵  بس  اک  ستارۂ  شنگرف  کی  جبیں  پہ  جھمک  وہ  چال  جس  سے  لبالب  گلابیاں  چھلکیں  سکوں  نما  خم  ابرو  یہ  ادھ  کھلیں  پلکیں  ہر  اک  نگاہ  سے  ایمن  کی  بجلیاں  لپکیں  یہ  آنکھ  جس  میں  کئی  آسماں  دکھائی  پڑیں  اڑا  دیں  ہوش  وہ  کانوں  کی  سادہ  سادہ  لویں  گھٹائیں  وجد  میں  آئیں  یہ  گیسوؤں  کی  لٹک  ۶  یہ  کیف  و  رنگ  نظارہ  یہ  بجلیوں  کی  لپک  کہ  جیسے  کرشن  سے  رادھا  کی  آنکھ  اشارے  کرے  وہ  شوخ  اشارے  کہ  ربانیت  بھی  جائے  جھپک  جمال  سر  سے  قدم  تک  تمام  شعلہ  ہے  سکون  جنبش  و  رم  تک  تمام  شعلہ  ہے  مگر  وہ  شعلہ  کہ  آنکھوں  میں  ڈال  دے  ٹھنڈک  ۷  یہ  رات  نیند  میں  ڈوبے  ہوئے  سے  ہیں  دیپک  فضا  میں  بجھ  گئے  اڑ  اڑ  کے  جگنوؤں  کے  شرار  کچھ  اور  تاروں  کی  آنکھوں  کا  بڑھ  چلا  ہے  خمار  فسردہ  چھٹکی  ہوئی  چاندنی  کا  دھندلا  غبار  یہ  بھیگی  بھیگی  اداہٹ  یہ  بھیگا  بھیگا  نور  کہ  جیسے  چشمۂ  ظلمات  میں  جلے  کافور  یہ  ڈھلتی  رات  ستاروں  کے  قلب  کا  یہ  گداز  خنک  فضا  میں  ترا  شبنمی  تبسم  ناز  جھلک  جمال  کی  تعبیر  خواب  آئینہ  ساز  جہاں  سے  جسم  کو  دیکھیں  تمام  ناز  و  نیاز  جہاں  نگاہ  ٹھہر  جائے  راز  اندر  راز  سکوت  نیم  شبی  لہلہے  بدن  کا  نکھار  کہ  جیسے  نیند  کی  وادی  میں  جاگتا  سنسار  ہے  بزم  ماہ  کہ  پرچھائیوں  کی  بستی  ہے  فضا  کی  اوٹ  سے  وہ  خامشی  برستی  ہے  کہ  بوند  بوند  سے  پیدا  ہو  گوش  و  دل  میں  کھنک  ۸  کسی  خیال  میں  ہے  غرق  چاندنی  کی  چمک  ہوائیں  نیند  کے  کھیتوں  سے  جیسے  آتی  ہوں  حیات  و  موت  میں  سرگوشیاں  سی  ہوتی  ہیں  کروڑوں  سال  کے  جاگے  ستارے  نم  دیدہ  سیاہ  گیسوؤں  کے  سانپ  نیم  خوابیدہ  یہ  پچھلی  رات  یہ  رگ  رگ  میں  نرم  نرم  کسک ', '  مری  صدا  ہے  گل  شمع  شام  آزادی  سنا  رہا  ہوں  دلوں  کو  پیام  آزادی  لہو  وطن  کے  شہیدوں  کا  رنگ  لایا  ہے  اچھل  رہا  ہے  زمانے  میں  نام  آزادی  مجھے  بقا  کی  ضرورت  نہیں  کہ  فانی  ہوں  مری  فنا  سے  ہے  پیدا  دوام  آزادی  جو  راج  کرتے  ہیں  جمہوریت  کے  پردے  میں  انہیں  بھی  ہے  سر  و  سودائے  خام  آزادی  بنائیں  گے  نئی  دنیا  کسان  اور  مزدور  یہی  سجائیں  گے  دیوان  عام  آزادی  فضا  میں  جلتے  دلوں  سے  دھواں  سا  اٹھتا  ہے  ارے  یہ  صبح  غلامی  یہ  شام  آزادی  یہ  مہر  و  ماہ  یہ  تارے  یہ  بام  ہفت  افلاک  بہت  بلند  ہے  ان  سے  مقام  آزادی  فضائے  شام  و  سحر  میں  شفق  جھلکتی  ہے  کہ  جام  میں  ہے  مئے  لالہ  فام  آزادی  سیاہ  خانۂ  دنیا  کی  ظلمتیں  ہیں  دو  رنگ  نہاں  ہے  صبح  اسیری  میں  شام  آزادی  سکوں  کا  نام  نہ  لے  ہے  وہ  قید  بے  میعاد  ہے  پے  بہ  پے  حرکت  میں  قیام  آزادی  یہ  کاروان  ہیں  پسماندگان  منزل  کے  کہ  رہروؤں  میں  یہی  ہیں  امام  آزادی  دلوں  میں  اہل  زمیں  کے  ہے  نیو  اس  کی  مگر  قصور  خلد  سے  اونچا  ہے  بام  آزادی  وہاں  بھی  خاک  نشینوں  نے  جھنڈے  گاڑ  دیئے  ملا  نہ  اہل  دول  کو  مقام  آزادی  ہمارے  زور  سے  زنجیر  تیرگی  ٹوٹی  ہمارا  سوز  ہے  ماہ  تمام  آزادی  ترنم  سحری  دے  رہا  ہے  جو  چھپ  کر  حریف  صبح  وطن  ہے  یہ  شام  آزادی  ہمارے  سینے  میں  شعلے  بھڑک  رہے  ہیں  فراقؔ  ہماری  سانس  سے  روشن  ہے  نام  آزادی ', '  ستاروں  سے  الجھتا  جا  رہا  ہوں  شب  فرقت  بہت  گھبرا  رہا  ہوں  ترے  غم  کو  بھی  کچھ  بہلا  رہا  ہوں  جہاں  کو  بھی  سمجھتا  جا  رہا  ہوں  یقیں  یہ  ہے  حقیقت  کھل  رہی  ہے  گماں  یہ  ہے  کہ  دھوکے  کھا  رہا  ہوں  اگر  ممکن  ہو  لے  لے  اپنی  آہٹ  خبر  دو  حسن  کو  میں  آ  رہا  ہوں  حدیں  حسن  و  محبت  کی  ملا  کر  قیامت  پر  قیامت  ڈھا  رہا  ہوں  خبر  ہے  تجھ  کو  اے  ضبط  محبت  ترے  ہاتھوں  میں  لٹتا  جا  رہا  ہوں  اثر  بھی  لے  رہا  ہوں  تیری  چپ  کا  تجھے  قائل  بھی  کرتا  جا  رہا  ہوں  بھرم  تیرے  ستم  کا  کھل  چکا  ہے  میں  تجھ  سے  آج  کیوں  شرما  رہا  ہوں  انہیں  میں  راز  ہیں  گلباریوں  کے  میں  جو  چنگاریاں  برسا  رہا  ہوں  جو  ان  معصوم  آنکھوں  نے  دیے  تھے  وہ  دھوکے  آج  تک  میں  کھا  رہا  ہوں  ترے  پہلو  میں  کیوں  ہوتا  ہے  محسوس  کہ  تجھ  سے  دور  ہوتا  جا  رہا  ہوں  حد\u200c\u200c  جور\u200c  و  کرم  سے  بڑھ  چلا  حسن  نگاہ  یار  کو  یاد  آ  رہا  ہوں  جو  الجھی  تھی  کبھی  آدم  کے  ہاتھوں  وہ  گتھی  آج  تک  سلجھا  رہا  ہوں  محبت  اب  محبت  ہو  چلی  ہے  تجھے  کچھ  بھولتا  سا  جا  رہا  ہوں  اجل  بھی  جن  کو  سن  کر  جھومتی  ہے  وہ  نغمے  زندگی  کے  گا  رہا  ہوں  یہ  سناٹا  ہے  میرے  پاؤں  کی  چاپ  فراقؔ  اپنی  کچھ  آہٹ  پا  رہا  ہوں ', '  دیار  ہند  تھا  گہوارہ  یاد  ہے  ہم  دم  بہت  زمانہ  ہوا  کس  کے  کس  کے  بچپن  کا  اسی  زمین  پہ  کھیلا  ہے  رامؔ  کا  بچپن  اسی  زمین  پہ  ان  ننھے  ننھے  ہاتھوں  نے  کسی  سمے  میں  دھنش  بان  کو  سنبھالا  تھا  اسی  دیار  نے  دیکھی  ہے  کرشنؔ  کی  لیلا  یہیں  گھروندوں  میں  سیتا  سلوچنا  رادھا  کسی  زمانے  میں  گڑیوں  سے  کھیلتی  ہوں  گی  یہی  زمیں  یہی  دریا  پہاڑ  جنگل  باغ  یہی  ہوائیں  یہی  صبح  و  شام  سورج  چاند  یہی  گھٹائیں  یہی  برق  و  رعد  و  قوس  قزح  یہیں  کے  گیت  روایات  موسموں  کے  جلوس  ہوا  زمانہ  کہ  سدھارتھؔ  کے  تھے  گہوارے  انہی  نظاروں  میں  بچپن  کٹا  تھا  وکرمؔ  کا  سنا  ہے  بھرترہریؔ  بھی  انہیں  سے  کھیلا  تھا  بھرتؔ  اگستؔ  کپلؔ  ویاسؔ  پاشیؔ  کوٹیلہؔ  جنکؔ  وششتؔ  منوؔ  والمیکؔ  وشوامترؔ  کنادؔ  گوتمؔ  و  رامانجؔ  کمارلؔ  بھٹ  موہن  جوڈارو  ہڑپا  کے  اور  اجنتا  کے  بنانے  والے  یہیں  بلموں  سے  کھیلے  تھے  اسی  ہنڈولے  میں  بھوبھوتؔ  و  کالیداسؔ  کبھی  ہمک  ہمک  کے  جو  تتلا  کے  گنگنائے  تھے  سرسوتی  نے  زبانوں  کو  ان  کی  چوما  تھا  یہیں  کے  چاند  و  سورج  کھلونے  تھے  ان  کے  انہیں  فضاؤں  میں  بچپن  پلا  تھا  خسروؔ  کا  اسی  زمیں  سے  اٹھے  تان  سینؔ  اور  اکبرؔ  رحیمؔ  نانکؔ  و  چیتنیہؔ  اور  چشتیؔ  نے  انہیں  فضاؤں  میں  بچپن  کے  دن  گزارے  تھے  اسی  زمیں  پہ  کبھی  شاہزادۂ  خرمؔ  ذرا  سی  دل  شکنی  پر  جو  رو  دیا  ہوگا  بھر  آیا  تھا  دل  نازک  تو  کیا  عجب  اس  میں  ان  آنسوؤں  میں  جھلک  تاج  کی  بھی  دیکھی  ہو  اہلیا  بائیؔ  دمنؔ  پدمنیؔ  و  رضیہؔ  نے  یہیں  کے  پیڑوں  کی  شاخوں  میں  ڈالے  تھے  جھولے  اسی  فضا  میں  بڑھائی  تھی  پینگ  بچپن  کی  انہی  نظاروں  میں  ساون  کے  گیت  گائے  تھے  اسی  زمین  پہ  گھٹنوں  کے  بل  چلے  ہوں  گے  ملکؔ  محمد  و  رسکھانؔ  اور  تلسیؔ  داس  انہیں  فضاؤں  میں  گونجی  تھی  توتلی  بولی  کبیرؔ  داس  ٹکارامؔ  سورؔ  و  میراؔ  کی  اسی  ہنڈولے  میں  ودیاپتیؔ  کا  کنٹھ  کھلا  اسی  زمین  کے  تھے  لال  میرؔ  و  غالبؔ  بھی  ٹھمک  ٹھمک  کے  چلے  تھے  گھروں  کے  آنگن  میں  انیسؔ  و  حالیؔ  و  اقبالؔ  اور  وارثؔ  شاہ  یہیں  کی  خاک  سے  ابھرے  تھے  پریم  چندؔ  و  ٹیگورؔ  یہیں  سے  اٹھے  تھے  تہذیب  ہند  کے  معمار  اسی  زمین  نے  دیکھا  تھا  بال  پن  ان  کا  یہیں  دکھائی  تھیں  ان  سب  نے  بال  لیلائیں  یہیں  ہر  ایک  کے  بچپن  نے  تربیت  پائی  یہیں  ہر  ایک  کے  جیون  کا  بال  کانڈ  کھلا  یہیں  سے  اٹھتے  بگولوں  کے  ساتھ  دوڑے  ہیں  یہیں  کی  مست  گھٹاؤں  کے  ساتھ  جھومے  ہیں  یہیں  کی  مدھ  بھری  برسات  میں  نہائے  ہیں  لپٹ  کے  کیچڑ  و  پانی  سے  بچپنے  ان  کے  اسی  زمین  سے  اٹھے  وہ  دیش  کے  ساونت  اڑا  دیا  تھا  جنہیں  کمپنی  نے  توپوں  سے  اسی  زمین  سے  اٹھی  ہیں  ان  گنت  نسلیں  پلے  ہیں  ہند  ہنڈولے  میں  ان  گنت  بچے  مجھ  ایسے  کتنے  ہی  گمنام  بچے  کھیلے  ہیں  اسی  زمیں  سے  اسی  میں  سپرد  خاک  ہوئے  زمین  ہند  اب  آرام  گاہ  ہے  ان  کی  اس  ارض  پاک  سے  اٹھیں  بہت  سی  تہذیبیں  یہیں  طلوع  ہوئیں  اور  یہیں  غروب  ہوئیں  اسی  زمین  سے  ابھرے  کئی  علوم  و  فنون  فراز  کوہ  ہمالہ  یہ  دور  گنگ  و  جمن  اور  ان  کی  گود  میں  پروردہ  کاروانوں  نے  یہیں  رموز  خرام  سکوں  نما  سیکھے  نسیم  صبح  تمدن  نے  بھیرویں  چھیڑی  یہیں  وطن  کے  ترانوں  کی  وہ  پویں  پھوٹیں  وہ  بے  قرار  سکوں  زا  ترنم  سحری  وہ  کپکپاتے  ہوئے  سوز  و  ساز  کے  شعلے  انہی  فضاؤں  میں  انگڑائیاں  جو  لے  کے  اٹھے  لوؤں  سے  جن  کے  چراغاں  ہوئی  تھی  بزم  حیات  جنہوں  نے  ہند  کی  تہذیب  کو  زمانہ  ہوا  بہت  سے  زاویوں  سے  آئینہ  دکھایا  تھا  اسی  زمیں  پہ  ڈھلی  ہے  مری  حیات  کی  شام  اسی  زمین  پہ  وہ  صبح  مسکرائی  ہے  تمام  شعلہ  و  شبنم  مری  حیات  کی  صبح  سناؤں  آج  کہانی  میں  اپنے  بچپن  کی  دل  و  دماغ  کی  کلیاں  ابھی  نہ  چٹکی  تھیں  ہمیشہ  کھیلتا  رہتا  تھا  بھائی  بہنوں  میں  ہمارے  ساتھ  محلے  کی  لڑکیاں  لڑکے  مچائے  رکھتے  تھے  بالک  ادھم  ہر  ایک  گھڑی  لہو  ترنگ  اچھل  پھاند  کا  یہ  عالم  تھا  محلہ  سر  پہ  اٹھائے  پھرے  جدھر  گزرے  ہمارے  چہچہے  اور  شور  گونجتے  رہتے  چہار  سمت  محلے  کے  گوشے  گوشے  میں  فضا  میں  آج  بھی  لا  ریب  گونجتے  ہوں  گے  اگرچہ  دوسرے  بچوں  کی  طرح  تھا  میں  بھی  بظاہر  اوروں  کے  بچپن  سا  تھا  مرا  بچپن  یہ  سب  سہی  مرے  بچپن  کی  شخصیت  بھی  تھی  ایک  وہ  شخصیت  کہ  بہت  شوخ  جس  کے  تھے  خد  و  خال  ادا  ادا  میں  کوئی  شان  انفرادی  تھی  غرض  کچھ  اور  ہی  لچھن  تھے  میرے  بچپن  کے  مجھے  تھا  چھوٹے  بڑوں  سے  بہت  شدید  لگاؤ  ہر  ایک  پر  میں  چھڑکتا  تھا  اپنی  ننھی  سی  جاں  دل  امڈا  آتا  تھا  ایسا  کہ  جی  یہ  چاہتا  تھا  اٹھا  کے  رکھ  لوں  کلیجے  میں  اپنی  دنیا  کو  مجھے  ہے  یاد  ابھی  تک  کہ  کھیل  کود  میں  بھی  کچھ  ایسے  وقفے  پر  اسرار  آ  ہی  جاتے  تھے  کہ  جن  میں  سوچنے  لگتا  تھا  کچھ  مرا  بچپن  کئی  معانئ  بے  لفظ  چھونے  لگتے  تھے  بطون  غیب  سے  میرے  شعور  اصغر  کو  ہر  ایک  منظر  مانوس  گھر  کا  ہر  گوشہ  کسی  طرح  کی  ہو  گھر  میں  سجی  ہوئی  ہر  چیز  مرے  محلے  کی  گلیاں  مکاں  در  و  دیوار  چبوترے  کنویں  کچھ  پیڑ  جھاڑیاں  بیلیں  وہ  پھیری  والے  کئی  ان  کے  بھانت  بھانت  کے  بول  وہ  جانے  بوجھے  مناظر  وہ  آسماں  و  زمیں  بدلتے  وقت  کا  آئینہ  گرمی  و  خنکی  غروب  مہر  میں  رنگوں  کا  جاگتا  جادو  شفق  کے  شیش  محل  میں  گداز  پنہاں  سے  جواہروں  کی  چٹانیں  سی  کچھ  پگھلتی  ہوئیں  شجر  حجر  کی  وہ  کچھ  سوچتی  ہوئی  دنیا  سہانی  رات  کی  مانوس  رمزیت  کا  فسوں  علی  الصباح  افق  کی  وہ  تھرتھراتی  بھویں  کسی  کا  جھانکنا  آہستہ  پھوٹتی  پو  سے  وہ  دوپہر  کا  سمے  درجۂ  تپش  کا  چڑھاؤ  تھکی  تھکی  سی  فضا  میں  وہ  زندگی  کا  اتار  ہوا  کی  بنسیاں  بنسواڑیوں  میں  بجتی  ہوئیں  وہ  دن  کے  بڑھتے  ہوئے  سائے  سہ  پہر  کا  سکوں  سکوت  شام  کا  جب  دونوں  وقت  ملتے  ہیں  غرض  جھلکتے  ہوئے  سرسری  مناظر  پر  مجھے  گمان  پرستانیت  کا  ہوتا  تھا  ہر  ایک  چیز  کی  وہ  خواب  ناک  اصلیت  مرے  شعور  کی  چلمن  سے  جھانکتا  تھا  کوئی  لیے  ربوبیت  کائنات  کا  احساس  ہر  ایک  جلوے  میں  غیب  و  شہود  کا  وہ  ملاپ  ہر  اک  نظارہ  اک  آئینہ  خانۂ  حیرت  ہر  ایک  منظر  مانوس  ایک  حیرت  زار  کہیں  رہوں  کہیں  کھیلوں  کہیں  پڑھوں  لکھوں  مرے  شعور  پہ  منڈلاتے  تھے  مناظر  دہر  میں  اکثر  ان  کے  تصور  میں  ڈوب  جاتا  تھا  وفور  جذبہ  سے  ہو  جاتی  تھی  مژہ  پر  نم  مجھے  یقین  ہے  ان  عنصری  مناظر  سے  کہ  عام  بچوں  سے  لیتا  تھا  میں  زیادہ  اثر  کسی  سمے  مری  طفلی  رہی  نہ  بے  پروا  نہ  چھو  سکی  مری  طفلی  کو  غفلت  طفلی  یہ  کھیل  کود  کے  لمحوں  میں  ہوتا  تھا  احساس  دعائیں  دیتا  ہو  جیسے  مجھے  سکوت  دوام  کہ  جیسے  ہاتھ  ابد  رکھ  دے  دوش  طفلی  پر  ہر  ایک  لمحہ  کے  رخنوں  سے  جھانکتی  صدیاں  کہانیاں  جو  سنوں  ان  میں  ڈوب  جاتا  تھا  کہ  آدمی  کے  لیے  آدمی  کی  جگ  بیتی  سے  بڑھ  کے  کون  سی  شے  اور  ہو  ہی  سکتی  ہے  انہی  فسانوں  میں  پنہاں  تھے  زندگی  کے  رموز  انہی  فسانوں  میں  کھلتے  تھے  راز  ہائے  حیات  انہیں  فسانوں  میں  ملتی  تھیں  زیست  کی  قدریں  رموز  بیش  بہا  ٹھیٹھ  آدمیت  کے  کہانیاں  تھیں  کہ  صد  درس  گاہ  رقت  قلب  ہر  اک  کہانی  میں  شائستگی  غم  کا  سبق  وہ  عنصر  آنسوؤں  کا  داستان  انساں  میں  وہ  نل  دمن  کی  کتھا  سر  گزشت  ساوتری  شکنتلاؔ  کی  کہانی  بھرتؔ  کی  قربانی  وہ  مرگ  بھیشم  پتامہ  وہ  سیج  تیروں  کی  وہ  پانچوں  پانڈوں  کی  سورگ  یاترا  کی  کتھا  وطن  سے  رخصت  سدھارتھؔ  رامؔ  کا  بن  باس  وفا  کے  بعد  بھی  سیتاؔ  کی  وہ  جلا  وطنی  وہ  راتوں  رات  سری  کرشنؔ  کو  اٹھائے  ہوئے  بلا  کی  قید  سے  بسدیوؔ  کا  نکل  جانا  وہ  اندھ  کار  وہ  بارش،  بڑھی  ہوئی  جمنا  غم  آفرین  کہانی  وہ  ہیرؔ  رانجھاؔ  کی  شعور  ہند  کے  بچپن  کی  یادگار  عظیم  کہ  ایسے  ویسے  تخیل  کی  سانس  اکھڑ  جائے  کئی  محیر  ادراک  دیو  مالائیں  ہت  اوپدیش  کے  قصے  کتھا  سرت  ساگر  کروڑوں  سینوں  میں  وہ  گونجتا  ہوا  آلھا  میں  پوچھتا  ہوں  کسی  اور  ملک  والوں  سے  کہانیوں  کی  یہ  دولت  یہ  بے  بہا  دولت  فسانے  دیکھ  لو  ان  کے  نظر  بھی  آتی  ہے  میں  پوچھتا  ہوں  کہ  گہوارے  اور  قوموں  کے  بسے  ہوئے  ہیں  کہیں  ایسی  داستانوں  سے  کہانیاں  جو  میں  سنتا  تھا  اپنے  بچپن  میں  مرے  لیے  وہ  نہ  تھیں  محض  باعث  تفریح  فسانوں  سے  مرے  بچپن  نے  سوچنا  سیکھا  فسانوں  سے  مجھے  سنجیدگی  کے  درس  ملے  فسانوں  میں  نظر  آتی  تھی  مجھ  کو  یہ  دنیا  غم  و  خوشی  میں  رچی  پیار  میں  بسائی  ہوئی  فسانوں  سے  مرے  دل  نے  گھلاوٹیں  پائیں  یہی  نہیں  کہ  مشاہیر  ہی  کے  افسانے  ذرا  سی  عمر  میں  کرتے  ہوں  مجھ  کو  متأثر  محلے  ٹولے  کے  گمنام  آدمیوں  کے  کچھ  ایسے  سننے  میں  آتے  تھے  واقعات  حیات  جوں  یوں  تو  ہوتے  تھے  فرسودہ  اور  معمولی  مگر  تھے  آئینے  اخلاص  اور  شرافت  کے  یہ  چند  آئی  گئی  باتیں  ایسی  باتیں  تھیں  کہ  جن  کی  اوٹ  چمکتا  تھا  درد  انسانی  یہ  واردات  نہیں  رزمیے  حیات  کے  تھے  غرض  کہ  یہ  ہیں  مرے  بچپنے  کی  تصویریں  ندیم  اور  بھی  کچھ  خط  و  خال  ہیں  ان  کے  یہ  میری  ماں  کا  ہے  کہنا  کہ  جب  میں  بچہ  تھا  میں  ایسے  آدمی  کی  گود  میں  نہ  جاتا  تھا  جو  بد  قمار  ہو  عیبی  ہو  یا  ہو  بد  صورت  مجھے  بھی  یاد  ہے  نو  دس  برس  ہی  کا  میں  تھا  تو  مجھ  پہ  کرتا  تھا  جادو  سا  حسن  انسانی  کچھ  ایسا  ہوتا  تھا  محسوس  جب  میں  دیکھتا  تھا  شگفتہ  رنگ  تر  و  تازہ  روپ  والوں  کا  کہ  ان  کی  آنچ  مری  ہڈیاں  گلا  دے  گی  اک  آزمائش  جاں  تھی  کہ  تھا  شعور  جمال  اور  اس  کی  نشتریت  اس  کی  استخواں  سوزی  غم  و  نشاط  لگاوٹ  محبت  و  نفرت  اک  انتشار  سکوں  اضطراب  پیار  عتاب  وہ  بے  پناہ  ذکی  الحسی  وہ  حلم  و  غرور  کبھی  کبھی  وہ  بھرے  گھر  میں  حس  تنہائی  وہ  وحشتیں  مری  ماحول  خوش  گوار  میں  بھی  مری  سرشت  میں  ضدین  کے  کئی  جوڑے  شروع  ہی  سے  تھے  موجود  آب  و  تاب  کے  ساتھ  مرے  مزاج  میں  پنہاں  تھی  ایک  جدلیت  رگوں  میں  چھوٹتے  رہتے  تھے  بے  شمار  انار  ندیم  یہ  ہیں  مرے  بال  پن  کے  کچھ  آثار  وفور  و  شدت  جذبات  کا  یہ  عالم  تھا  کہ  کوندے  جست  کریں  دل  کے  آبگینے  میں  وہ  بچپنا  جسے  برداشت  اپنی  مشکل  ہو  وہ  بچپنا  جو  خود  اپنی  ہی  تیوریاں  سی  چڑھائے  ندیم  ذکر  جوانی  سے  کانپ  جاتا  ہوں  جوانی  آئی  دبے  پاؤں  اور  یوں  آئی  کہ  اس  کے  آتے  ہی  بگڑا  بنا  بنایا  کھیل  وہ  خواہشات  کے  جذبات  کے  امڈتے  ہوئے  وہ  ہونکتے  ہوئے  بے  نام  آگ  کے  طوفاں  وہ  پھوٹتا  ہوا  جوالا  مکھی  جوانی  کا  رگوں  میں  اٹھتی  ہوئی  آندھیوں  کے  وہ  جھٹکے  کہ  جو  توازن  ہستی  جھنجھوڑ  کے  رکھ  دیں  وہ  زلزلے  کہ  پہاڑوں  کے  پیر  اکھڑ  جائیں  بلوغیت  کی  وہ  ٹیسیں  وہ  کرب  نشو  و  نما  اور  ایسے  میں  مجھے  بیاہا  گیا  بھلا  کس  سے  جو  ہو  نہ  سکتی  تھی  ہرگز  مری  شریک  حیات  ہم  ایک  دوسرے  کے  واسطے  بنے  ہی  نہ  تھے  سیاہ  ہو  گئی  دنیا  مری  نگاہوں  میں  وہ  جس  کو  کہتے  ہیں  شادیٔ  خانہ  آبادی  مرے  لیے  وہ  بنی  بیوگی  جوانی  کی  لٹا  سہاگ  مری  زندگی  کا  مانڈو  میں  ندیم  کھا  گئی  مجھ  کو  نظر  جوانی  کی  بلائے  جان  مجھے  ہو  گیا  شعور  جمال  تلاش  شعلۂ  الفت  سے  یہ  ہوا  حاصل  کہ  نفرتوں  کا  اگن  کنڈ  بن  گئی  ہستی  وہ  حلق  و  سینہ  و  رگ  رگ  میں  بے  پناہ  چبھا  ندیم  جیسے  نگل  لی  ہو  میں  نے  ناگ  پھنی  ز  عشق  زادم  و  عشقم  کمشت  زار  و  دریغ  خبر  نہ  برد  بہ  رستم  کسے  کہ  سہرابم  نہ  پوچھ  عالم  کام  و  دہن  ندیم  مرے  ثمر  حیات  کا  جب  راکھ  بن  گیا  منہ  میں  میں  چلتی  پھرتی  چتا  بن  گیا  جوانی  کی  میں  کاندھا  دیتا  رہا  اپنے  جیتے  مردے  کو  یہ  سوچتا  تھا  کہ  اب  کیا  کروں  کہاں  جاؤں  بہت  سے  اور  مصائب  بھی  مجھ  پہ  ٹوٹ  پڑے  میں  ڈھونڈھنے  لگا  ہر  سمت  سچی  جھوٹی  پناہ  تلاش  حسن  میں  شعر  و  ادب  میں  دوستی  میں  رندھی  صدا  سے  محبت  کی  بھیک  مانگی  ہے  نئے  سرے  سے  سمجھنا  پڑا  ہے  دنیا  کو  بڑے  جتن  سے  سنبھالا  ہے  خود  کو  میں  نے  ندیم  مجھے  سنبھلنے  میں  تو  چالیس  سال  گزرے  ہیں  میری  حیات  تو  وش  پان  کی  کتھا  ہے  ندیم  میں  زہر  پی  کے  زمانے  کو  دے  سکا  امرت  نہ  پوچھ  میں  نے  جو  زہرابۂ  حیات  پیا  مگر  ہوں  دل  سے  میں  اس  کے  لیے  سپاس  گزار  لرزتے  ہاتھوں  سے  دامن  خلوص  کا  نہ  چھٹا  بچا  کے  رکھی  تھی  میں  نے  امانت  طفلی  اسے  نہ  چھین  سکی  مجھ  سے  دست  برد  شباب  بقول  شاعر  ملک  فرنگ  ہر  بچہ  خود  اپنے  عہد  جوانی  کا  باپ  ہوتا  ہے  یہ  کم  نہیں  ہے  کہ  طفلیٔ  رفتہ  چھوڑ  گئی  دل  حزیں  میں  کئی  چھوٹے  چھوٹے  نقش  قدم  مری  انا  کی  رگوں  میں  پڑے  ہوئے  ہیں  ابھی  نہ  جانے  کتنے  بہت  نرم  انگلیوں  کے  نشاں  ہنوز  وقت  کے  بے  درد  ہاتھ  کر  نہ  سکے  حیات  رفتہ  کی  زندہ  نشانیوں  کو  فنا  زمانہ  چھین  سکے  گا  نہ  میری  فطرت  سے  مری  صفا  مرے  تحت  الشعور  کی  عصمت  تخیلات  کی  دوشیزگی  کا  رد  عمل  جوان  ہو  کے  بھی  بے  لوث  طفل  وش  جذبات  سیانا  ہونے  پہ  بھی  یہ  جبلتیں  میری  یہ  سر  خوشی  و  غم  بے  ریا  یہ  قلب  گداز  بغیر  بیر  کے  ان  بن  غرض  سے  پاک  تپاک  غرض  سے  پاک  یہ  آنسو  غرض  سے  پاک  ہنسی  یہ  دشت  دہر  میں  ہمدردیوں  کا  سرچشمہ  قبولیت  کا  یہ  جذبہ  یہ  کائنات  و  حیات  اس  ارض  پاک  پر  ایمان  یہ  ہم  آہنگی  ہر  آدمی  سے  ہر  اک  خواب  و  زیست  سے  یہ  لگاؤ  یہ  ماں  کی  گود  کا  احساس  سب  مناظر  میں  قریب  و  دور  زمیں  میں  یہ  بوئے  وطینت  نظام  شمس  و  قمر  میں  پیام  حفظ  حیات  بہ  چشم  شام  و  سحر  مامتا  کی  شبنم  سی  یہ  ساز  و  دل  میں  مرے  نغمۂ  انالکونین  ہر  اضطراب  میں  روح  سکون  بے  پایاں  زمانۂ  گزراں  میں  دوام  کا  سرگم  یہ  بزم  جشن  حیات  و  ممات  سجتی  ہوئی  کسی  کی  یاد  کی  شہنائیاں  سی  بجتی  ہوئی  یہ  رمزیت  کے  عناصر  شعور  پختہ  میں  فلک  پہ  وجد  میں  لاتی  ہے  جو  فرشتوں  کو  وہ  شاعری  بھی  بلوغ  مزاج  طفلی  ہے  یہ  نشتریت  ہستی  یہ  اس  کی  شعریت  یہ  پتی  پتی  پہ  گلزار  زندگی  کے  کسی  لطیف  نور  کی  پرچھائیاں  سی  پڑتی  ہوئی  بہم  یہ  حیرت  و  مانوسیت  کی  سرگوشی  بشر  کی  ذات  کہ  مہر  الوہیت  بہ  جبیں  ابد  کے  دل  میں  جڑیں  مارتا  ہوا  سبزہ  غم  جہاں  مجھے  آنکھیں  دکھا  نہیں  سکتا  کہ  آنکھیں  دیکھے  ہوئے  ہوں  میں  نے  اپنے  بچپن  کی  مرے  لہو  میں  ابھی  تک  سنائی  دیتی  ہیں  سکوت  حزن  میں  بھی  گھنگھرؤں  کی  جھنکاریں  یہ  اور  بات  کہ  میں  اس  پہ  کان  دے  نہ  سکوں  اسی  ودیعت  طفلی  کا  اب  سہارا  ہے  یہی  ہیں  مرہم  کافور  دل  کے  زخموں  پر  انہی  کو  رکھنا  ہے  محفوظ  تا  دم  آخر  زمین  ہند  ہے  گہوارہ  آج  بھی  ہم  دم  اگر  حساب  کریں  دس  کروڑ  بچوں  کا  یہ  بچے  ہند  کی  سب  سے  بڑی  امانت  ہیں  ہر  ایک  بچے  میں  ہیں  صد  جہان  امکانات  مگر  وطن  کا  حل  و  عقد  جن  کے  ہاتھ  میں  ہے  نظام  زندگئ  ہند  جن  کے  بس  میں  ہے  رویہ  دیکھ  کے  ان  کا  یہ  کہنا  پڑتا  ہے  کسے  پڑی  ہے  کہ  سمجھے  وہ  اس  امانت  کو  کسے  پڑی  ہے  کہ  بچوں  کی  زندگی  کو  بچائے  خراب  ہونے  سے  ٹلنے  سے  سوکھ  جانے  سے  بچائے  کون  ان  آزردہ  ہونہاروں  کو  وہ  زندگی  جسے  یہ  دے  رہے  ہیں  بھارت  کو  کروڑوں  بچوں  کے  مٹنے  کا  اک  المیہ  ہے  چرائے  جاتے  ہیں  بچے  ابھی  گھروں  سے  یہاں  کہ  جسم  توڑ  دیے  جائیں  ان  کے  تاکہ  ملے  چرانے  والوں  کو  خیرات  ماگھ  میلے  کی  جو  اس  عذاب  سے  بچ  جائیں  تو  گلے  پڑ  جائیں  وہ  لعنتیں  کہ  ہمارے  کروڑوں  بچوں  کی  ندیم  خیر  سے  مٹی  خراب  ہو  جائے  وہ  مفلسی  کہ  خوشی  چھین  لے  وہ  بے  برگی  اداسیوں  سے  بھری  زندگی  کی  بے  رنگی  وہ  یاسیات  نہ  جس  کو  چھوئے  شعاع  امید  وہ  آنکھیں  دیکھتی  ہیں  ہر  طرف  جو  بے  نوری  وہ  ٹکٹکی  کہ  جو  پتھرا  کے  رہ  گئی  ہو  ندیم  وہ  بے  دلی  کی  ہنسی  چھین  لے  جو  ہونٹوں  سے  وہ  دکھ  کہ  جس  سے  ستاروں  کی  آنکھ  بھر  آئے  وہ  گندگی  وہ  کثافت  مرض  زدہ  پیکر  وہ  بچے  چھن  گئے  ہوں  جن  سے  بچپنے  ان  کے  ہمیں  نے  گھونٹ  دیا  جس  کے  بچپنے  کا  گلا  جو  کھاتے  پیتے  گھروں  کے  ہیں  بچے  ان  کو  بھی  کیا  سماج  پھولنے  پھلنے  کے  دے  سکا  سادھن  وہ  سانس  لیتے  ہیں  تہذیب  کش  فضاؤں  میں  ہم  ان  کو  دیتے  ہیں  بے  جان  اور  غلط  تعلیم  ملے  گا  علم  جہالت  نما  سے  کیا  ان  کو  نکل  کے  مدرسوں  اور  یونیورسٹیوں  سے  یہ  بد  نصیب  نہ  گھر  کے  نہ  گھاٹ  کے  ہوں  گے  میں  پوچھتا  ہوں  یہ  تعلیم  ہے  کہ  مکاری  کروڑوں  زندگیوں  سے  یہ  بے  پناہ  دغا  نصاب  ایسا  کہ  محنت  کریں  اگر  اس  پر  بجائے  علم  جہالت  کا  اکتساب  کریں  یہ  الٹا  درس  ادب  یہ  سڑی  ہوئی  تعلیم  دماغ  کی  ہو  غذا  یا  غذائے  جسمانی  ہر  اک  طرح  کی  غذا  میں  یہاں  ملاوٹ  ہے  وہ  جس  کو  بچوں  کی  تعلیم  کہہ  کے  دیتے  ہیں  وہ  درس  الٹی  چھری  ہے  گلے  پہ  بچپن  کے  زمین  ہند  ہنڈولا  نہیں  ہے  بچوں  کا  کروڑوں  بچوں  کا  یہ  دیس  اب  جنازہ  ہے  ہم  انقلاب  کے  خطروں  سے  خوب  واقف  ہیں  کچھ  اور  روز  یہی  رہ  گئے  جو  لیل  و  نہار  تو  مول  لینا  پڑے  گا  ہمیں  یہ  خطرہ  بھی  کہ  بچے  قوم  کی  سب  سے  بڑی  امانت  ہیں ', '  نرم  فضا  کی  کروٹیں  دل  کو  دکھا  کے  رہ  گئیں  ٹھنڈی  ہوائیں  بھی  تری  یاد  دلا  کے  رہ  گئیں  شام  بھی  تھی  دھواں  دھواں  حسن  بھی  تھا  اداس  اداس  دل  کو  کئی  کہانیاں  یاد  سی  آ  کے  رہ  گئیں  مجھ  کو  خراب  کر  گئیں  نیم  نگاہیاں  تری  مجھ  سے  حیات  و  موت  بھی  آنکھیں  چرا  کے  رہ  گئیں  حسن  نظر  فریب  میں  کس  کو  کلام  تھا  مگر  تیری  ادائیں  آج  تو  دل  میں  سما  کے  رہ  گئیں  تب  کہیں  کچھ  پتہ  چلا  صدق  و  خلوص  حسن  کا  جب  وہ  نگاہیں  عشق  سے  باتیں  بنا  کے  رہ  گئیں  تیرے  خرام  ناز  سے  آج  وہاں  چمن  کھلے  فصلیں  بہار  کی  جہاں  خاک  اڑا  کے  رہ  گئیں  پوچھ  نہ  ان  نگاہوں  کی  طرفہ  کرشمہ  سازیاں  فتنے  سلا  کے  رہ  گئیں  فتنے  جگا  کے  رہ  گئیں  تاروں  کی  آنکھ  بھی  بھر  آئی  میری  صدائے  درد  پر  ان  کی  نگاہیں  بھی  ترا  نام  بتا  کے  رہ  گئیں  اف  یہ  زمیں  کی  گردشیں  آہ  یہ  غم  کی  ٹھوکریں  یہ  بھی  تو  بخت  خفتہ  کے  شانے  ہلا  کے  رہ  گئیں  اور  تو  اہل  درد  کون  سنبھالتا  بھلا  ہاں  تیری  شادمانیاں  ان  کو  رلا  کے  رہ  گئیں  یاد  کچھ  آئیں  اس  طرح  بھولی  ہوئی  کہانیاں  کھوے  ہوئے  دلوں  میں  آج  درد  اٹھا  کے  رہ  گئیں  ساز  نشاط  زندگی  آج  لرز  لرز  اٹھا  کس  کی  نگاہیں  عشق  کا  درد  سنا  کے  رہ  گئیں  تم  نہیں  آئے  اور  رات  رہ  گئی  راہ  دیکھتی  تاروں  کی  محفلیں  بھی  آج  آنکھیں  بچھا  کے  رہ  گئیں  جھوم  کے  پھر  چلیں  ہوائیں  وجد  میں  آئیں  پھر  فضائیں  پھر  تری  یاد  کی  گھٹائیں  سینوں  پہ  چھا  کے  رہ  گئیں  قلب  و  نگاہ  کی  یہ  عید  اف  یہ  مآل  قرب  و  دید  چرخ  کی  گردشیں  تجھے  مجھ  سے  چھپا  کے  رہ  گئیں  پھر  ہیں  وہی  اداسیاں  پھر  وہی  سونی  کائنات  اہل  طرب  کی  محفلیں  رنگ  جما  کے  رہ  گئیں  کون  سکون  دے  سکا  غم  زدگان  عشق  کو  بھیگتی  راتیں  بھی  فراقؔ  آگ  لگا  کے  رہ  گئیں ', '  بہت  پہلے  سے  ان  قدموں  کی  آہٹ  جان  لیتے  ہیں  تجھے  اے  زندگی  ہم  دور  سے  پہچان  لیتے  ہیں  مری  نظریں  بھی  ایسے  قاتلوں  کا  جان  و  ایماں  ہیں  نگاہیں  ملتے  ہی  جو  جان  اور  ایمان  لیتے  ہیں  جسے  کہتی  ہے  دنیا  کامیابی  وائے  نادانی  اسے  کن  قیمتوں  پر  کامیاب  انسان  لیتے  ہیں  نگاہ  بادہ  گوں  یوں  تو  تری  باتوں  کا  کیا  کہنا  تری  ہر  بات  لیکن  احتیاطاً  چھان  لیتے  ہیں  طبیعت  اپنی  گھبراتی  ہے  جب  سنسان  راتوں  میں  ہم  ایسے  میں  تری  یادوں  کی  چادر  تان  لیتے  ہیں  خود  اپنا  فیصلہ  بھی  عشق  میں  کافی  نہیں  ہوتا  اسے  بھی  کیسے  کر  گزریں  جو  دل  میں  ٹھان  لیتے  ہیں  حیات  عشق  کا  اک  اک  نفس  جام  شہادت  ہے  وہ  جان  ناز  برداراں  کوئی  آسان  لیتے  ہیں  ہم  آہنگی  میں  بھی  اک  چاشنی  ہے  اختلافوں  کی  مری  باتیں  بعنوان  دگر  وہ  مان  لیتے  ہیں  تری  مقبولیت  کی  وجہ  واحد  تیری  رمزیت  کہ  اس  کو  مانتے  ہی  کب  ہیں  جس  کو  جان  لیتے  ہیں  اب  اس  کو  کفر  مانیں  یا  بلندیٔ  نظر  جانیں  خدائے  دو  جہاں  کو  دے  کے  ہم  انسان  لیتے  ہیں  جسے  صورت  بتاتے  ہیں  پتہ  دیتی  ہے  سیرت  کا  عبارت  دیکھ  کر  جس  طرح  معنی  جان  لیتے  ہیں  تجھے  گھاٹا  نہ  ہونے  دیں  گے  کاروبار  الفت  میں  ہم  اپنے  سر  ترا  اے  دوست  ہر  احسان  لیتے  ہیں  ہماری  ہر  نظر  تجھ  سے  نئی  سوگندھ  کھاتی  ہے  تو  تیری  ہر  نظر  سے  ہم  نیا  پیمان  لیتے  ہیں  رفیق  زندگی  تھی  اب  انیس  وقت  آخر  ہے  ترا  اے  موت  ہم  یہ  دوسرا  احسان  لیتے  ہیں  زمانہ  واردات  قلب  سننے  کو  ترستا  ہے  اسی  سے  تو  سر  آنکھوں  پر  مرا  دیوان  لیتے  ہیں  فراقؔ  اکثر  بدل  کر  بھیس  ملتا  ہے  کوئی  کافر  کبھی  ہم  جان  لیتے  ہیں  کبھی  پہچان  لیتے  ہیں ', '  سر  میں  سودا  بھی  نہیں  دل  میں  تمنا  بھی  نہیں  لیکن  اس  ترک  محبت  کا  بھروسا  بھی  نہیں  دل  کی  گنتی  نہ  یگانوں  میں  نہ  بیگانوں  میں  لیکن  اس  جلوہ  گہہ  ناز  سے  اٹھتا  بھی  نہیں  مہربانی  کو  محبت  نہیں  کہتے  اے  دوست  آہ  اب  مجھ  سے  تری  رنجش  بے  جا  بھی  نہیں  ایک  مدت  سے  تری  یاد  بھی  آئی  نہ  ہمیں  اور  ہم  بھول  گئے  ہوں  تجھے  ایسا  بھی  نہیں  آج  غفلت  بھی  ان  آنکھوں  میں  ہے  پہلے  سے  سوا  آج  ہی  خاطر  بیمار  شکیبا  بھی  نہیں  بات  یہ  ہے  کہ  سکون  دل  وحشی  کا  مقام  کنج  زنداں  بھی  نہیں  وسعت  صحرا  بھی  نہیں  ارے  صیاد  ہمیں  گل  ہیں  ہمیں  بلبل  ہیں  تو  نے  کچھ  آہ  سنا  بھی  نہیں  دیکھا  بھی  نہیں  آہ  یہ  مجمع  احباب  یہ  بزم  خاموش  آج  محفل  میں  فراقؔ  سخن  آرا  بھی  نہیں  یہ  بھی  سچ  ہے  کہ  محبت  پہ  نہیں  میں  مجبور  یہ  بھی  سچ  ہے  کہ  ترا  حسن  کچھ  ایسا  بھی  نہیں  یوں  تو  ہنگامے  اٹھاتے  نہیں  دیوانۂ  عشق  مگر  اے  دوست  کچھ  ایسوں  کا  ٹھکانا  بھی  نہیں  فطرت  حسن  تو  معلوم  ہے  تجھ  کو  ہمدم  چارہ  ہی  کیا  ہے  بجز  صبر  سو  ہوتا  بھی  نہیں  منہ  سے  ہم  اپنے  برا  تو  نہیں  کہتے  کہ  فراقؔ  ہے  ترا  دوست  مگر  آدمی  اچھا  بھی  نہیں ', ""  یہ  مست  مست  گھٹا،  یہ  بھری  بھری  برسات  تمام  حد  نظر  تک  گھلاوٹوں  کا  سماں  فضائے  شام  میں  ڈورے  سے  پڑتے  جاتے  ہیں  جدھر  نگاہ  کریں  کچھ  دھواں  سا  اٹھتا  ہے  دہک  اٹھا  ہے  طراوت  کی  آنچ  سے  آکاش  ز  فرش  تا  فلک  انگڑائیوں  کا  عالم  ہے  یہ  مد  بھری  ہوئی  پروائیاں  سنکتی  ہوئی  جھنجھوڑتی  ہے  ہری  ڈالیوں  کو  سرد  ہوا  یہ  شاخسار  کے  جھولوں  میں  پینگ  پڑتے  ہوئے  یہ  لاکھوں  پتیوں  کا  ناچنا  یہ  رقص  نبات  یہ  بے  خودئ  مسرت  یہ  والہانہ  رقص  یہ  تال  سم  یہ  چھما  چھم  کہ  کان  بجتے  ہیں  ہوا  کے  دوش  پہ  کچھ  اودی  اودی  شکلوں  کی  نشے  میں  چور  سی  پرچھائیاں  تھرکتی  ہوئی  افق  پہ  ڈوبتے  دن  کی  جھپکتی  ہیں  آنکھیں  خموش  سوز  دروں  سے  سلگ  رہی  ہے  یہ  شام!  مرے  مکان  کے  آگے  ہے  ایک  چوڑا  صحن  وسیع  کبھی  وہ  ہنستا  نظر  آتا  ہے  کبھی  وہ  اداس  اسی  کے  بیچ  میں  ہے  ایک  پیڑ  پیپل  کا  سنا  ہے  میں  نے  بزرگوں  سے  یہ  کہ  عمر  اس  کی  جو  کچھ  نہ  ہوگی  تو  ہوگی  قریب  چھیانوے  سال  چھڑی  تھی  ہند  میں  جب  پہلی  جنگ  آزادی  جسے  دبانے  کے  بعد  اس  کو  غدر  کہنے  لگے  یہ  اہل  ہند  بھی  ہوتے  ہیں  کس  قدر  معصوم  وہ  دار  و  گیر  وہ  آزادیٔ  وطن  کی  جنگ  وطن  سے  تھی  کہ  غنیم  وطن  سے  غداری  بپھر  گئے  تھے  ہمارے  وطن  کے  پیر  و  جواں  دیار  ہند  میں  رن  پڑ  گیا  تھا  چار  طرف  اسی  زمانے  میں  کہتے  ہیں  میرے  دادا  نے  جب  ارض  ہند  سنچی  خون  سے  ''سپوتوں''  کے  میان  صحن  لگایا  تھا  لا  کے  اک  پودا  جو  آب  و  آتش  و  خاک  و  ہوا  سے  پلتا  ہوا  خود  اپنے  قد  سے  بہ  جوش  نمو  نکلتا  ہوا  فسون  روح  بناتی  رگوں  میں  چلتا  ہوا  نگاہ  شوق  کے  سانچوں  میں  روز  ڈھلتا  ہوا  سنا  ہے  راویوں  سے  دیدنی  تھی  اس  کی  اٹھان  ہر  اک  کے  دیکھتے  ہی  دیکھتے  چڑھا  پروان  وہی  ہے  آج  یہ  چھتنار  پیڑ  پیپل  کا  وہ  ٹہنیوں  کے  کمنڈل  لئے  جٹادھاری  زمانہ  دیکھے  ہوئے  ہے  یہ  پیڑ  بچپن  سے  رہی  ہے  اس  کے  لئے  داخلی  کشش  مجھ  میں  رہا  ہوں  دیکھتا  چپ  چاپ  دیر  تک  اس  کو  میں  کھو  گیا  ہوں  کئی  بار  اس  نظارے  میں  وہ  اس  کی  گہری  جڑیں  تھیں  کہ  زندگی  کی  جڑیں؟  پس  سکون  شجر  کوئی  دل  دھڑکتا  تھا  میں  دیکھتا  تھا  اسے  ہستیٔ  بشر  کی  طرح  کبھی  اداس  کبھی  شادماں  کبھی  گمبھیر  فضا  کا  سرمئی  رنگ  اور  ہو  چلا  گہرا  گھلا  گھلا  سا  فلک  ہے  دھواں  دھواں  سی  ہے  شام  ہے  جھٹپٹا  کہ  کوئی  اژدہا  ہے  مائل  خواب  سکوت  شام  میں  درماندگی  کا  عالم  ہے  رکی  رکی  سی  کسی  سوچ  میں  ہے  موج  صبا  رکی  رکی  سی  صفیں  ملگجی  گھٹاؤں  کی  اتار  پر  ہے  سر  صحن  رقص  پیپل  کا  وہ  کچھ  نہیں  ہے  اب  اک  جنبش  خفی  کے  سوا  خود  اپنی  کیفیت  نیلگوں  میں  ہر  لحظہ  یہ  شام  ڈوبتی  جاتی  ہے  چھپتی  جاتی  ہے  حجاب  وقت  سرے  سے  ہے  بے  حس  و  حرکت  رکی  رکی  دل  فطرت  کی  دھڑکنیں  یک  لخت  یہ  رنگ  شام  کہ  گردش  ہی  آسماں  میں  نہیں  بس  ایک  وقفۂ  تاریک،  لمحۂ  شہلا  سما  میں  جنبش  مبہم  سی  کچھ  ہوئی  فوراً  تلی  گھٹا  کے  تلے  بھیگے  بھیگے  پتوں  سے  ہری  ہری  کئی  چنگاریاں  سی  پھوٹ  پڑیں  کہ  جیسے  کھلتی  جھپکتی  ہوں  بے  شمار  آنکھیں  عجب  یہ  آنکھ  مچولی  تھی  نور  و  ظلمت  کی  سہانی  نرم  لویں  دیتے  ان  گنت  جگنو  گھنی  سیاہ  خنک  پتیوں  کے  جھرمٹ  سے  مثال  چادر  شب  تاب  جگمگانے  لگے  کہ  تھرتھراتے  ہوئے  آنسوؤں  سے  ساغر  شام  چھلک  چھلک  پڑے  جیسے  بغیر  سان  گمان  بطون  شام  میں  ان  زندہ  قمقموں  کی  دمک  کسی  کی  سوئی  ہوئی  یاد  کو  جگاتی  تھی  وہ  بے  پناہ  گھٹا  وہ  بھری  بھری  برسات  وہ  سین  دیکھ  کے  آنکھیں  مری  بھر  آتی  تھیں  مری  حیات  نے  دیکھی  ہیں  بیس  برساتیں  مرے  جنم  ہی  کے  دن  مر  گئی  تھی  ماں  میری  وہ  ماں  کہ  شکل  بھی  جس  ماں  کی  میں  نہ  دیکھ  سکا  جو  آنکھ  بھر  کے  مجھے  دیکھ  بھی  سکی  نہ  وہ  ماں  میں  وہ  پسر  ہوں  جو  سمجھا  نہیں  کہ  ماں  کیا  ہے  مجھے  کھلائیوں  اور  دائیوں  نے  پالا  تھا  وہ  مجھ  سے  کہتی  تھیں  جب  گھر  کے  آتی  تھی  برسات  جب  آسمان  میں  ہر  سو  گھٹائیں  چھاتی  تھیں  بوقت  شام  جب  اڑتے  تھے  ہر  طرف  جگنو  دیئے  دکھاتے  ہیں  یہ  بھولی  بھٹکی  روحوں  کو  مزہ  بھی  آتا  تھا  مجھ  کو  کچھ  ان  کی  باتوں  میں  میں  ان  کی  باتوں  میں  رہ  رہ  کے  کھو  بھی  جاتا  تھا  پر  اس  کے  ساتھ  ہی  دل  میں  کسک  سی  ہوتی  تھی  کبھی  کبھی  یہ  کسک  ہوک  بن  کے  اٹھتی  تھی  یتیم  دل  کو  مرے  یہ  خیال  ہوتا  تھا!  یہ  شام  مجھ  کو  بنا  دیتی  کاش  اک  جگنو  تو  ماں  کی  بھٹکی  ہوئی  روح  کو  دکھاتا  راہ  کہاں  کہاں  وہ  بچاری  بھٹک  رہی  ہوگی  کہاں  کہاں  مری  خاطر  بھٹک  رہی  ہوگی  یہ  سوچ  کر  مری  حالت  عجیب  ہو  جاتی  پلک  کی  اوٹ  میں  جگنو  چمکنے  لگتے  تھے  کبھی  کبھی  تو  مری  ہچکیاں  سی  بندھ  جاتیں  کہ  ماں  کے  پاس  کسی  طرح  میں  پہنچ  جاؤں  اور  اس  کو  راہ  دکھاتا  ہوا  میں  گھر  لاؤں  دکھاؤں  اپنے  کھلونے  دکھاؤں  اپنی  کتاب  کہوں  کہ  پڑھ  کے  سنا  تو  مری  کتاب  مجھے  پھر  اس  کے  بعد  دکھاؤں  اسے  میں  وہ  کاپی  کہ  ٹیڑھی  میڑھی  لکیریں  بنی  تھیں  کچھ  جس  میں  یہ  حرف  تھے  جنہیں  میں  نے  لکھا  تھا  پہلے  پہل  اور  اس  کو  راہ  دکھاتا  ہوا  میں  گھر  لاؤں  دکھاؤں  پھر  اسے  آنگن  میں  وہ  گلاب  کی  بیل  سنا  ہے  جس  کو  اسی  نے  کبھی  لگایا  تھا  یہ  جب  کہ  بات  ہے  جب  میری  عمر  ہی  کیا  تھی  نظر  سے  گزری  تھیں  کل  چار  پانچ  برساتیں  گزر  رہے  تھے  مہ  و  سال  اور  موسم  پر  ہمارے  شہر  میں  آتی  تھی  گھر  کے  جب  برسات  جب  آسمان  میں  اڑتے  تھے  ہر  طرف  جگنو  ہوا  کی  موج  رواں  پر  دیئے  جلائے  ہوئے  فضا  میں  رات  گئے  جب  درخت  پیپل  کا!  ہزاروں  جگنوؤں  سے  کوہ  طور  بنتا  تھا  ہزاروں  وادیٔ  ایمن  تھیں  جس  کی  شاخوں  میں  یہ  دیکھ  کر  مرے  دل  میں  یہ  ہوک  اٹھتی  تھی  کہ  میں  بھی  ہوتا  انہیں  جگنوؤں  میں  اک  جگنو  تو  ماں  کی  بھٹکی  ہوئی  روح  کو  دکھاتا  راہ  وہ  ماں  میں  جس  کی  محبت  کے  پھول  چن  نہ  سکا  وہ  ماں  میں  جس  سے  محبت  کے  بول  سن  نہ  سکا  وہ  ماں  کہ  بھینچ  کے  جس  کو  کبھی  میں  سو  نہ  سکا  میں  جس  کے  آنچلوں  میں  منہ  چھپا  کے  رو  نہ  سکا  وہ  ماں  کہ  گھٹنوں  سے  جس  کے  کبھی  لپٹ  نہ  سکا  وہ  ماں  کہ  سینے  سے  جس  کے  کبھی  چمٹ  نہ  سکا  ہمک  کے  گود  میں  جس  کی  کبھی  میں  چڑھ  نہ  سکا  میں  زیر  سایۂ  امید  جس  کے  بڑھ  نہ  سکا  وہ  ماں  میں  جس  سے  شرارت  کی  داد  پا  نہ  سکا  میں  جس  کے  ہاتھوں  محبت  کی  مار  کھا  نہ  سکا  سنوارا  جس  نے  نہ  میرے  جھنڈولے  بالوں  کو  بسا  سکی  نہ  جو  ہونٹوں  سے  سونے  گالوں  کو  جو  میری  آنکھوں  میں  آنکھیں  کبھی  نہ  ڈال  سکی  نہ  اپنے  ہاتھوں  سے  مجھ  کو  کبھی  اچھال  سکی  وہ  ماں  جو  کوئی  کہانی  مجھے  سنا  نہ  سکی  مجھے  سلانے  کو  جو  لوریاں  بھی  گا  نہ  سکی  وہ  ماں  جو  دودھ  بھی  اپنا  مجھے  پلا  نہ  سکی  وہ  ماں  جو  ہاتھ  سے  اپنے  مجھے  کھلا  نہ  سکی  وہ  ماں  گلے  سے  مجھے  جو  کبھی  لگا  نہ  سکی  وہ  ماں  جو  دیکھتے  ہی  مجھ  کو  مسکرا  نہ  سکی  کبھی  جو  مجھ  سے  مٹھائی  چھپا  کے  رکھ  نہ  سکی  کبھی  جو  مجھ  سے  دہی  بھی  بچا  کے  رکھ  نہ  سکی  میں  جس  کے  ہاتھ  میں  کچھ  دیکھ  کر  ڈہک  نہ  سکا  پٹک  پٹک  کے  کبھی  پاؤں  میں  ٹھنک  نہ  سکا  کبھی  نہ  کھینچا  شرارت  سے  جس  کا  آنچل  بھی  رچا  سکی  مری  آنکھوں  میں  جو  نہ  کاجل  بھی  وہ  ماں  جو  میرے  لئے  تتلیاں  پکڑ  نہ  سکی  جو  بھاگتے  ہوئے  بازو  مرے  جکڑ  نہ  سکی  بڑھایا  پیار  کبھی  کر  کے  پیار  میں  نہ  کمی  جو  منہ  بنا  کے  کسی  دن  نہ  مجھ  سے  روٹھ  سکی  جو  یہ  بھی  کہہ  نہ  سکی  جا  نہ  بولوں  گی  تجھ  سے  جو  ایک  بار  خفا  بھی  نہ  ہو  سکی  مجھ  سے  وہ  جس  کو  جوٹھا  لگا  منہ  کبھی  دکھا  نہ  سکا  کثافتوں  پہ  مری  جس  کو  پیار  آ  نہ  سکا  جو  مٹی  کھانے  پہ  مجھ  کو  کبھی  نہ  پیٹ  سکی  نہ  ہاتھ  تھام  کے  مجھ  کو  کبھی  گھسیٹ  سکی  وہ  ماں  جو  گفتگو  کی  رو  میں  سن  کے  میری  بڑ  کبھی  جو  پیار  سے  مجھ  کو  نہ  کہہ  سکی  گھامڑ  شرارتوں  سے  مری  جو  کبھی  الجھ  نہ  سکی  حماقتوں  کا  مری  فلسفہ  سمجھ  نہ  سکی  وہ  ماں  کبھی  جسے  چونکانے  کو  میں  لک  نہ  سکا  میں  راہ  چھینکنے  کو  جس  کے  آگے  رک  نہ  سکا  جو  اپنے  ہاتھ  سے  بہروپ  میرے  بھر  نہ  سکی  جو  اپنی  آنکھوں  کو  آئینہ  میرا  کر  نہ  سکی  گلے  میں  ڈالی  نہ  باہوں  کی  پھول  مالا  بھی  نہ  دل  میں  لوح  جبیں  سے  کیا  اجالا  بھی  وہ  ماں  کبھی  جو  مجھے  بدھیاں  پہنا  نہ  سکی  کبھی  مجھے  نئے  کپڑوں  سے  جو  سجا  نہ  سکی  وہ  ماں  نہ  جس  سے  لڑکپن  کے  جھوٹ  بول  سکا  نہ  جس  کے  دل  کے  دراں  کنجیوں  سے  کھول  سکا  وہ  ماں  میں  پیسے  بھی  جس  کے  کبھی  چرا  نہ  سکا  سزا  سے  بچنے  کو  جھوٹی  قسم  بھی  کھا  نہ  سکا  وہ  ماں  کہ  آیت  رحمت  ہے  جس  کی  چین  جبیں  وہ  ماں  کہ  ہاں  سے  بھی  ہوتی  ہے  بڑھ  کے  جس  کی  نہیں  دم  عتاب  جو  بنتی  فرشتہ  رحمت  کا  جو  راگ  چھیڑتی  جھنجھلا  کے  بھی  محبت  کا  وہ  ماں  کہ  گھڑکیاں  بھی  جس  کے  گیت  بن  جائیں  وہ  ماں  کہ  جھڑکیاں  بھی  جس  کی  پھول  برسائیں  وہ  ماں  ہم  اس  سے  جو  دم  بھر  کو  دشمنی  کر  لیں  تو  یہ  نہ  کہہ  سکے  اب  آؤ  دوستی  کر  لیں  کبھی  جو  سن  نہ  سکی  میری  توتلی  باتیں  جو  دے  سکی  نہ  کبھی  تھپڑوں  کی  سوغاتیں  وہ  ماں  بہت  سے  کھلونے  جو  مجھ  کو  دے  نہ  سکی  خراج  سر  خوشئ  سرمدی  جو  لے  نہ  سکی  وہ  ماں  میں  جس  سے  لڑائی  کبھی  نہ  ٹھان  سکا  وہ  ماں  میں  جس  پہ  کبھی  مٹھیاں  نہ  تان  سکا  وہ  میری  ماں  میں  کبھی  جس  کی  پیٹھ  پر  نہ  چڑھا  وہ  میری  ماں  کبھی  کچھ  جس  کے  کان  میں  نہ  رکھا  وہ  ماں  کبھی  جو  مجھے  کردھنی  پنہا  نہ  سکی  جو  تال  ہاتھ  سے  دے  کر  مجھے  نچا  نہ  سکی  جو  میرے  ہاتھ  سے  اک  دن  دوا  بھی  پی  نہ  سکی  کہ  مجھ  کو  زندگی  دینے  میں  جان  ہی  دے  دی  وہ  ماں  نہ  دیکھ  سکا  زندگی  میں  جس  کی  چاہ  اسی  کی  بھٹکتی  ہوئی  روح  کو  دکھاتا  راہ  یہ  سوچ  سوچ  کے  آنکھیں  مری  بھر  آتی  تھیں  تو  جا  کے  سونے  بچھونے  پہ  لیٹ  رہتا  تھا  کسی  سے  گھر  میں  نہ  راز  اپنے  دل  کے  کہتا  تھا  یتیم  تھی  مری  دنیا،  یتیم  میری  حیات  یتیم  شام  و  سحر  تھی،  یتیم  تھے  شب  و  روز  یتیم  میری  پڑھائی  تھی  میرے  کھیل  یتیم  یتیم  میری  مسرت  تھی  میرا  غم  بھی  یتیم  یتیم  آنسوؤں  سے  تکیہ  بھیگ  جاتا  تھا  کسی  سے  گھر  میں  نہ  کہتا  تھا  اپنے  دل  کا  بھید  ہر  اک  سے  دور  اکیلا  اداس  رہتا  تھا  کسی  شمائل  نادیدہ  کو  میں  تکتا  تھا  میں  ایک  وحشت  بے  نام  سے  ہڑکتا  تھا  گزر  رہے  تھے  مہ  و  سال  اور  موسم  پر  اسی  طرح  کئی  برساتیں  آئیں  اور  گئیں  میں  رفتہ  رفتہ  پہنچنے  لگا  بہ  سن  شعور  تو  جگنوؤں  کی  حقیقت  سمجھ  میں  آنے  لگی  اب  ان  کھلائیوں  اور  دائیوں  کی  باتوں  پر  مرا  یقیں  نہ  رہا  مجھ  پہ  ہو  گیا  ظاہر  کہ  بھٹکی  روحوں  کو  جگنو  نہیں  دکھاتے  چراغ  وہ  من  گھڑت  سی  کہانی  تھی  اک  فسانہ  تھا  وہ  بے  پڑھی  لکھی  کچھ  عورتوں  کی  تھی  بکواس  بھٹکتی  روحوں  کو  جگنو  نہیں  دکھاتے  چراغ  یہ  کھل  گیا  مرے  بہلانے  کو  تھیں  یہ  باتیں  مرا  یقیں  نہ  رہا  ان  فضول  قصوں  پر  ہمارے  شہر  میں  آتی  ہیں  اب  بھی  برساتیں  ہمارے  شہر  پر  اب  بھی  گھٹائیں  چھاتی  ہیں  ہنوز  بھیگی  ہوئی  سرمئی  فضاؤں  میں  خطوط  نور  بناتی  ہیں  جگنوؤں  کی  صفیں  فضائے  تیرہ  میں  اڑتی  ہوئی  یہ  قندیلیں  مگر  میں  جان  چکا  ہوں  اسے  بڑا  ہو  کر  کسی  کی  روح  کو  جگنو  نہیں  دکھاتے  راہ  کہا  گیا  تھا  جو  بچپن  میں  مجھ  سے  جھوٹ  تھا  سب  مگر  کبھی  کبھی  حسرت  سے  دل  میں  کہتا  ہوں  یہ  جانتے  ہوئے  جگنو  نہیں  دکھاتے  چراغ  کسی  کی  بھٹکتی  ہوئی  روح  کو  مگر  پھر  بھی  وہ  جھوٹ  ہی  سہی  کتنا  حسین  جھوٹ  تھا  وہ  جو  مجھ  سے  چھین  لیا  عمر  کے  تقاضے  نے  میں  کیا  بتاؤں  وہ  کتنی  حسین  دنیا  تھی  جو  بڑھتی  عمر  کے  ہاتھوں  نے  چھین  لی  مجھ  سے  سمجھ  سکے  کوئی  اے  کاش  عہد  طفلی  کو  جہان  دیکھنا  مٹی  کے  ایک  ریزے  کو  نمود  لالۂ  خود  رو  میں  دیکھنا  جنت  کرے  نظارۂ  کونین  اک  گھروندے  میں  اٹھا  کے  رکھ  لے  خدائی  کو  جو  ہتھیلی  پر  کرے  دوام  کو  جو  قید  ایک  لمحے  میں  سنا؟  وہ  قادر  مطلق  ہے  ایک  ننھی  سی  جان  خدا  بھی  سجدے  میں  جھک  جائے  سامنے  اس  کے  یہ  عقل  و  فہم  بڑی  چیز  ہیں  مجھے  تسلیم  مگر  لگا  نہیں  سکتے  ہم  اس  کا  اندازہ  کہ  آدمی  کو  یہ  پڑتی  ہیں  کس  قدر  مہنگی  اک  ایک  کر  کے  وہ  طفلی  کے  ہر  خیال  کی  موت  بلوغ  سن  میں  وہ  صدمے  نئے  خیالوں  کے  نئے  خیال  کا  دھچکا  نئے  خیال  کی  ٹیس  نئے  تصوروں  کا  کرب،  الاماں  کہ  حیات  تمام  زخم  نہاں  ہے  تمام  نشتر  ہے  یہ  چوٹ  کھا  کے  سنبھلنا  محال  ہوتا  ہے  سکوت  رات  کا  جس  وقت  چھیڑتا  ہے  ستار  کبھی  کبھی  تری  پائل  کی  آتی  ہے  جھنکار  تو  میری  آنکھوں  سے  موتی  برسنے  لگتے  ہیں  اندھیری  رات  کے  پرچھاویں  ڈسنے  لگتے  ہیں  میں  جگنو  بن  کے  تو  تجھ  تک  پہنچ  نہیں  سکتا  جو  تجھ  سے  ہو  سکے  اے  ماں  تو  وہ  طریقہ  بتا  تو  جس  کو  پا  لے  وہ  کاغذ  اچھال  دوں  کیسے  یہ  نظم  میں  ترے  قدموں  میں  ڈال  دوں  کیسے  نوائے  درد  سے  کچھ  جی  تو  ہو  گیا  ہلکا  مگر  جب  آتی  ہے  برسات  کیا  کروں  اس  کو  جب  آسمان  میں  اڑتے  ہیں  ہر  طرف  جگنو  شراب  نور  لئے  سبز  آبگینوں  میں  کنول  جلاتے  ہوئے  ظلمتوں  کے  سینوں  میں  جب  ان  کی  تابش  بے  ساختہ  سے  پیپل  کا  درخت  سرو  چراغاں  کو  مات  کرتا  ہے  نہ  جانے  کس  لئے  آنکھیں  مری  بھر  آتی  ہیں "", '  کسی  کا  یوں  تو  ہوا  کون  عمر  بھر  پھر  بھی  یہ  حسن  و  عشق  تو  دھوکا  ہے  سب  مگر  پھر  بھی  ہزار  بار  زمانہ  ادھر  سے  گزرا  ہے  نئی  نئی  سی  ہے  کچھ  تیری  رہ  گزر  پھر  بھی  کہوں  یہ  کیسے  ادھر  دیکھ  یا  نہ  دیکھ  ادھر  کہ  درد  درد  ہے  پھر  بھی  نظر  نظر  پھر  بھی  خوشا  اشارۂ  پیہم  زہے  سکوت  نظر  دراز  ہو  کے  فسانہ  ہے  مختصر  پھر  بھی  جھپک  رہی  ہیں  زمان  و  مکاں  کی  بھی  آنکھیں  مگر  ہے  قافلہ  آمادۂ  سفر  پھر  بھی  شب  فراق  سے  آگے  ہے  آج  میری  نظر  کہ  کٹ  ہی  جائے  گی  یہ  شام  بے  سحر  پھر  بھی  کہیں  یہی  تو  نہیں  کاشف  حیات  و  ممات  یہ  حسن  و  عشق  بظاہر  ہیں  بے  خبر  پھر  بھی  پلٹ  رہے  ہیں  غریب  الوطن  پلٹنا  تھا  وہ  کوچہ  روکش  جنت  ہو  گھر  ہے  گھر  پھر  بھی  لٹا  ہوا  چمن  عشق  ہے  نگاہوں  کو  دکھا  گیا  وہی  کیا  کیا  گل  و  ثمر  پھر  بھی  خراب  ہو  کے  بھی  سوچا  کیے  ترے  مہجور  یہی  کہ  تیری  نظر  ہے  تری  نظر  پھر  بھی  ہو  بے  نیاز  اثر  بھی  کبھی  تری  مٹی  وہ  کیمیا  ہی  سہی  رہ  گئی  کسر  پھر  بھی  لپٹ  گیا  ترا  دیوانہ  گرچہ  منزل  سے  اڑی  اڑی  سی  ہے  یہ  خاک  رہ  گزر  پھر  بھی  تری  نگاہ  سے  بچنے  میں  عمر  گزری  ہے  اتر  گیا  رگ  جاں  میں  یہ  نیشتر  پھر  بھی  غم  فراق  کے  کشتوں  کا  حشر  کیا  ہوگا  یہ  شام  ہجر  تو  ہو  جائے  گی  سحر  پھر  بھی  فنا  بھی  ہو  کے  گراں  باریٔ  حیات  نہ  پوچھ  اٹھائے  اٹھ  نہیں  سکتا  یہ  درد  سر  پھر  بھی  ستم  کے  رنگ  ہیں  ہر  التفات  پنہاں  میں  کرم  نما  ہیں  ترے  جور  سر  بسر  پھر  بھی  خطا  معاف  ترا  عفو  بھی  ہے  مثل  سزا  تری  سزا  میں  ہے  اک  شان  در  گزر  پھر  بھی  اگرچہ  بے  خودیٔ  عشق  کو  زمانہ  ہوا  فراقؔ  کرتی  رہی  کام  وہ  نظر  پھر  بھی ', '  زندگی  یا  شاعری  کا  ایک  دور  ختم  نہیں  ہو  چکتا  کہ  دوسرا  دور  شروع  ہو  جاتا  ہے۔  امیرؔ  و  داغؔ  کے  دور  کے  زمانہ  ہی  میں  اگلے  دور  تغزل  کی  پیش  گوئی  یا  جھلک  جلالؔ،  حالیؔ،  شادؔ  عظیم  آبادی،  آسیؔ  غازی  پوری  کی  غزلوں  میں  سنائی  اور  دکھائی  دیتی  ہے۔  امیرؔ  کی  غزل  گوئی  میں  ایک  داخلی  قسم  کی  خاموش  تبدیلی،  ایک  نئی  نرمی  اور  سنجیدگی  اور  تحت  النغمہ  سوز  و  ساز  جلیلؔ  کے  ہاتھوں  پیدا  ہو  رہا  تھا۔  یہ  سب  ہو  رہا  تھا  لیکن  ابھی  فضا  پر  امیرؔ  و  داغؔ  ہی  کی  آواز  بازگشت  چھائی  ہوئی  تھی۔  اسی  دھندلکے  میں  جب  دونوں  وقت  مل  رہے  تھے  یا  یوں  کہئے  کہ  جب  شاعری  کا  موسم  تبدیل  ہو  رہا  تھا،  انہی  نکلتے  بیٹھتے  دنوں  میں  آج  سے  پچاس  برس  پہلے  حسرتؔ  نے  ایک  نئی  دھن  میں  غزل  سرائی  شروع  کردی  جس  میں  کچھ  وہ  پرانی  دھنیں  بھی  ملی  ہوئی  تھیں  جنھیں  ہمارے  کان  بھول  چکے  تھے۔  اس  طرح  گویا  اردو  غزل  کی  ڈھائی  سو  برس  کی  تاریخ  میں  حسرتؔ  کا  تغزل  ایک  نشاۃ  الثانیہ  کی  حیثیت  رکھتا  ہے۔  انیسویں  صدی  عیسوی  کی  آخری  اور  خصوصاً  بیسویں  صدی  عیسوی  کی  پہلی  دہائی  میں  امیر  و  داغ  کے  علاوہ  جن  متغزلین  کا  نام  آیا  ہے  وہ  کسی  ایک  مدرسۂ  شاعری  کے  نمائندے  نہیں  ہیں۔  ان  سب  کے  یہاں  اگر  کوئی  صفت  عام  ہے  تو  وہ  جذباتی  خلوص  اور  سچائی  ہے  اور  تصنع  و  سطحیت  سے  احتراز۔  خلوص  سب  کے  یہاں  ہے  لیکن  ایک  انفرادی  شان  اور  تیور  سے۔  اس  سلسلہ  میں  یعنی  غزل  کے  احیا  کے  معاملے  میں  حسرتؔ  کے  متعلق  ایک  بات  میں  ایک  عرصہ  سے  سنتا  آیا  ہوں  جو  غور  کرنے  پر  ٹھیک  نہ  اترے  گی،  وہ  بات  یہ  ہے  کہ  اردو  غزل  بے  جان  اور  خشک  چیز  ہو  چکی  تھی  اور  حسرت  نے  اسے  پھر  سے  زندہ  کیا۔  جلال،  حالی،  شاد،  آسی  اور  جلیل  غزل  کو  مردہ  و  خشک  ہونے  سے  پہلے  ہی  بچا  چکے  تھے۔  حسرت  کے  تغزل  کی  قدر  و  قیمت  یہ  کہہ  کر  نہیں  بتائی  جا  سکتی  کہ  حسرت  نے  امیر  و  داغ  کے  بعد  اردو  غزل  جو  مر  چکی  تھی  اسے  پھر  سے  جلا  لیا۔  غزل  کے  حق  میں  حسرت  کی  آواز  صدائے  قم  کی  حیثیت  نہیں  رکھتی۔  حسرت  کے  تغزل  کی  سحرکاری  بالکل  دوسری  ہی  چیز  ہے۔  اگر  حسرت  اور  ان  کا  رنگ  تغزل  عالم  وجود  میں  نہ  آتا  تو  بھی  اردو  غزل  نئی  زندگی  کا  ثبوت  دیتی  اور  اس  میں  صدق  و  خلوص  و  شعریت  آکر  رہتی۔  عزیز  لکھنوی،  محشر  لکھنوی،  نوبت  رائے  نظر،  فانی،  یاس،  اصغر  جگر  اسی  پیش  گوئی  کی  تکمیل  ہیں  جو  جلال  کی  آوازوں  میں  گونج  رہی  تھی  اور  جو  شادؔ  و  حالیؔ  اور  آسیؔ  کے  نغموں  میں  واضح  ہو  چکی  تھی۔  خود  حسرت  کی  غزل  بھی  انہی  نغموں  کی  ایک  پھوٹتی  ہوئی  کرن  ہے۔  حسرت  اور  ان  کے  ہم  عصر  ایک  ہی  قوس  قزح  کی  جھلکیاں  اور  جھلملاہٹیں  ہیں۔  حسرت  کے  ہم  متغزلین  حسرت  سے  بالکل  متاثر  نہیں  ہیں،  نہ  ان  کا  تغزل  حسرت  کی  غزل  سرائی  کا  کسی  طرح  مرہون  منت  ہے۔  وہ  حسرت  سے  اور  حسرت  ان  سے  بالکل  الگ  ہیں۔  میں  نے  حسرت  کی  کامیاب  تقلید،  ان  کے  لب  و  لہجہ  کی  قریب  قریب  بجنسہ  تکرار  صرف  جلال  الدین  اکبر  اور  جلیل  قدوائی  کے  یہاں  دیکھی  ہے  اور  یہ  دونوں  عمر  میں  حسرت  سے  اندازاً  تیس  برس  چھوٹے  ہیں۔  جس  طرح  میر،  ناسخ  و  آتش،  امیر  و  داغ  کے  زمانہ  کی  قریب  قریب  پوری  شاعری  ان  استادوں  کی  آواز  کی  پرچھائیں  معلوم  ہوتی  ہے،  اسی  طرح  گزشتہ  چالیس  پچاس  برس  کی  اردو  غزل  کسی  ایک  یا  دو  استادوں  کی  آواز  کا  عکس  نہیں  ہے۔  اس  دور  میں  ہر  چوٹی  کا  غزل  گو  اپنے  ہم  عصروں  سے  بالکل  الگ  ہے  اور  ذرا  بھی  متاثر  نہیں  ہے۔  اردو  غزل  اب  تقلید  و  تتبع  کی  منزلوں  سے  آگے  نکل  چکی  ہے۔  صرف  زبان  و  بیان  و  اسلوب  میں  نہیں  بلکہ  جذبات  و  تخیل  و  تفکر  و  ادراک  و  شعور  میں  بھی  ہرغزل  گو  کی  جداگانہ  حیثیت  ہے۔  ہاں  تو  جب  حسرت  کی  غزل  گوئی  نے  آنکھ  کھولی  تو  حقیقی  غزل  گوئی  کئی  انداز  سے  شروع  ہو  چکی  تھی۔  پھر  حسرت  نے  کیا  کیا؟  پہلے  ان  شعرا  کی  کچھ  نغمہ  سرائیاں  سنئے  جو  حسرت  سے  پہلے  اردو  غزل  میں  نشاۃ  الثانیہ  پیدا  کر  رہے  تھے،  وہ  دل  نصیب  ہوا  جس  کو  داغ  بھی  نہ  ملا  ملا  وہ  غم  کدہ  جس  کو  چراغ  بھی  نہ  ملا  گئی  تھی  کہہ  کے  کہ  لاتی  ہوں  زلف  یار  کی  بو  پھری  تو  باد  صبا  کا  دماغ  بھی  نہ  ملا  جلال  نگہ  کی  برچھیاں  جو  سہہ  سکے  سینا  اسی  کا  ہے  ہمارا  آپ  کا  جینا  نہیں،  جینا  اسی  کا  ہے  یہ  بزم  مے  ہے،  یاں  کوتاہ  دستی  میں  ہے  محرومی  جو  بڑھ  کر  خود  اٹھالے  ہاتھ  میں  مینا  اسی  کا  ہے  شاد  عظیم  آبادی  ہے  جستجو  کہ  خوب  سے  ہے  خوب  تر  کہاں  اب  ٹھہرتی  ہے  دیکھئے  جاکر  نظر  کہاں  اک  عمر  چاہئے  کہ  گوارا  ہو  نیش  عشق  رکھی  ہے  آج  لذت  درد  جگر  کہاں  حالی  صبح  تک  وہ  بھی  نہ  چھوڑی  تو  نے  اوباد  صبا  یادگار  رونق  محفل  تھی  پروانے  کی  خاک  آسی  غازی  پوری  زمانے  کے  ہاتھوں  سے  چارا  نہیں  ہے  زمانہ  ہمارا  تمہارا  نہیں  ہے  عبرت  گورکھپوری  نگاہ  برق  نہیں،  چہرہ  آفتاب  نہیں  وہ  آدمی  ہے  مگر  دیکھنے  کی  تاب  نہیں  جلیل  دیکھا  آپ  نے  حسرت  سے  کئی  برس  پہلے  کے  متغزلین  نے  داغؔ  و  امیرؔ  کی  کڑی  زمین  کو  کس  طرح  نرمانا  اور  سیراب  کرنا  اور  اس  میں  نئی  کاشت  کرنا  شروع  کردی  تھی۔  غزل  کی  نشاۃ  الثانیہ  شروع  ہو  گئی  تھی  اور  ابھی  حسرت  نے  زبان  نہیں  کھولی  تھی۔  جب  تھوڑے  ہی  دنوں  بعد  حسرت  کی  آواز  بلند  ہوئی  تو  اس  کے  آگے  پیچھے  یہ  نغمے  بھی  گونج  اٹھے،  میں  نے  فانیؔ  ڈوبتے  دیکھی  ہے  نبض  کائنات  جب  مزاج  یار  کچھ  برہم  نظر  آیا  مجھے  چمن  سے  رخصت  فانیؔ  قریب  ہے  شاید  کہ  اب  کے  بوئے  کفن  دامن  بہار  میں  ہے  فانی  بدایونی  ہر  شام  ہوئی  صبح  کو  اک  خواب  فراموش  دنیا  یہی  دنیا  ہے  تو  کیا  یاد  رہے  گی  پیام  زیر  لب  ایسا  کہ  کچھ  سنا  نہ  گیا  اشارہ  پاتے  ہی  انگڑائی  لی  رہا  نہ  گیا  یاسؔ  دل  نے  دنیا  نئی  بنا  ڈالی  اور  ہمیں  آج  تک  خبر  نہ  ہوئی  خامہ  قدرت  نے  دل  کا  نام  یہ  کہہ  کر  لکھا  ہر  جگہ  اس  لفظ  کے  معنی  بدلتے  جائیں  گے  عزیز  لکھنوی  رہیں  عشق  میں  نہ  وہ  گرمیاں،  رہیں  حسن  میں  نہ  وہ  شوخیاں  نہ  وہ  غزنوی  میں  تڑپ  رہی،  نہ  وہ  خم  ہے  زلف  ایاز  میں  نہ  بچا  بچا  کے  تو  رکھ  اسے  ترا  آئینہ  ہے  وہ  آئینہ  کہ  شکستہ  ہو  تو  عزیز  تر  ہے  نگاہ  آئینہ  ساز  میں  اقبال  تمام  عمر  اسی  احتیاط  میں  گزری  کہ  آشیاں  کسی  شاخ  چمن  پہ  بار  نہ  ہو  مدتیں  ہوگئی  ہیں  چپ  رہتے  کوئی  سنتا  تو  ہم  بھی  کچھ  کہتے  محشر  لکھنوی  غزل  اس  نے  چھیڑی،  مجھے  ساز  دینا  ذرا  عمر  رفتہ  کو  آواز  دینا  صفی  لکھنوی  بڑے  شوق  سے  سن  رہا  تھا  زمانہ  ہمیں  سوگئے  داستاں  کہتے  کہتے  باغباں  نے  آگ  دی  جب  آشیانے  کو  مرے  جن  پہ  تکیہ  تھا  وہی  پتے  ہوا  دینے  لگے  ثاقب  لکھنوی  وہ  تری  گلی  کی  قیامتیں  کہ  لحد  سے  مردے  نکل  گئے  وہ  مری  جبین  نیاز  تھی  کہ  وہیں  دھری  کی  دھری  رہی  بڑی  احتیاط  طلب  ہے  وہ  جو  شراب  ساغر  دل  میں  ہے  جو  چھلک  گئی  تو  چھلک  گئی،  جو  بھری  رہی  تو  بھری  رہی  بے  نظیر  شاہ  جو  مجھ  پہ  گزری  ہے  شب  بھر  وہ  دیکھ  لے  ہمدم  جھلک  رہا  ہے  مژہ  پر  ستارۂ  سحری  عارض  نازک  پہ  ان  کے  رنگ  سا  اک  آگیا  ان  گلوں  کو  چھیڑ  کر  میں  نے  گلستاں  کردیا  اصغر  گونڈوی  یوں  زندگی  گزار  رہا  ہوں  ترے  بغیر  جیسے  کوئی  گناہ  کئے  جا  رہا  ہوں  میں  وہ  رو  رو  کے،  گلے  مل  مل  کے  رخصت  ہوتے  جاتے  ہیں  مری  آنکھوں  کی  یا  رب  روشنی  کم  ہوتی  جاتی  ہے  جگر  مراد  آبادی  ان  اقتباسات  سے  یہ  امر  واضح  ہو  جاتا  ہے  کہ  غزل  کی  نشاۃ  الثانیہ  جو  جلال  سے  شروع  ہوئی  تھی،  اب  ابتدائی  منزلوں  سے  گزر  چکی  ہے۔  بیسویں  صدی  کا  تغزل  اب  اپنی  پوری  جوانی  پر  ہے۔  یہ  کسی  اگلے  دور  کی  صدائے  بازگشت  نہیں  ہے۔  اب  اسی  دور  میں  حسرت  کی  وہ  نغمہ  سرائی  سنئے  جو  انھیں  ان  کے  معاصرین  سے  صاف  الگ  کر  دیتی  ہے  اور  انھیں  ایک  نمایاں  امتیازی  شان  بخشتی  ہے۔  رونق  پیرہن  ہوئی  خوبیٔ  جسم  نازنیں  اور  بھی  شوخ  ہو  گیا  رنگ  ترے  لباس  کا  رنگ  سوتے  میں  چمکتا  ہے  طرحداری  کا  طرفہ  عالم  ہے  ترے  حسن  کی  بیداری  کا  خود  عشق  کی  گستاخی  سب  تجھ  کو  سکھا  دے  گی  اے  حسن  حیا  پرور،  شوخی  بھی  شرارت  بھی  اے  شوق  کی  بیباکی،  کیا  تیری  خواہش  تھی  جس  پر  انھیں  غصہ  ہے،  انکار  بھی،  حیرت  بھی  جنوں  کا  نام  خرد  پڑ  گیا،  خرد  کا  جنوں  جو  چاہے  آپ  کا  حسن  کرشمہ  ساز  کرے  امیدوار  ہیں  ہر  سمت  عاشقوں  کے  گروہ  تری  نگاہ  کو  اللہ  دل  نواز  کرے  بدلِ  لذتِ  آزار  کہاں  سے  لاؤں  اب  تجھے  اے  ستمِ  یار  کہاں  سے  لاؤں  مے  و  مینا  سے  یاریاں  نہ  گئیں  میری  پرہیزگاریاں  نہ  گئیں  گرفتارِ  محبت  ہوں،  اسیرِ  دام  محنت  ہوں  میں  رسوائے  جہانِ  آرزو  ہوں  یعنی  حسرت  ہوں  ہم  نے  کس  دن  ترے  کوچے  سے  گزارا  نہ  کیا  تونے  اے  شوخ  مگر  کام  ہمارا  نہ  کیا  دل  اور  تہیۂ  ترک  خیالِ  یار  کرے  کسے  یقین  ہو،  کون  اس  کا  اعتبار  کرے  وصل  کی  بنتی  ہیں  ان  باتوں  سے  تدبیریں  کہیں  آرزوؤں  سے  پھرا  کرتی  ہیں  تقدیریں  کہیں  مرے  اصرار  مضطر  میں  نہاں  تھی  میری  مایوسی  ترے  اقرار  آساں  سے،  ترا  انکار  پیدا  ہے  نہیں  آتی  تو  یاد  ان  کی  مہینوں  تک  نہیں  آتی  مگر  جب  یاد  آتے  ہیں  تو  اکثر  یاد  آتے  ہیں  حقیقت  کھل  گئی  حسرتؔ  ترے  ترک  محبت  کی  مجھے  تو  اب  وہ  پہلے  سے  بھی  بڑھ  کر  یاد  آتے  ہیں  سب  کی  خاطر  کا  ہے  خیال  تمھیں  کچھ  ہمارا  بھی  انتظام  کرو  حسن  بے  پروا  کو  خود  بین  و  خود  آرا  کر  دیا  کیا  کیا  میں  نے  کہ  اظہار  تمنا  کردیا  حسرت  تری  نگاہِ  محبت  کو  کیا  کہوں  محفل  میں  ان  سے  رات  شرارت  نہ  ہو  سکی  اہل  ہوس  کو  بھی  سرو  سودائے  عشق  ہے  یہ  کفر  ہے،  یہ  دعویٰ  بیجائے  عشق  ہے  گنہگار  تھے  با  صفا  ہو  گئے  ہم  ترے  عشق  میں  کیا  سے  کیا  ہو  گئے  ہم  رنگ  تیری  شفق  جمالی  کا  اک  نمونہ  ہے  بے  مثالی  کا  آئینہ  ہے  تبسم  لب  دوست  حسن  خوباں  کی  بے  ملالی  کا  حال  محبوریٔ  دل  کی  نگراں  ٹھہری  ہے  دیکھنا  وہ  نگہ  ناز  کہاں  ٹھہری  ہے  کیوں  کر  کوئی  سنائے  انھیں  شوق  کی  وہ  بات  جو  پڑگئی  ہو  کشمکش  التماس  میں  حسن  ہے  بے  نیاز  عشق  و  ہوس  ہم  بھی  ناکام  ہیں  عدو  ہی  نہیں  آنکھوں  کو  انتظار  سے  گرویدہ  کر  چلے  تم  تو  یہ  خوب  کار  پسندیدہ  کر  چلے  اتنی  سے  شے  کا  تم  سے  تقاضا  کرے  گا  کون  دل  لے  کے  ہم  سے  آنکھ  چرانا  نہ  چاہئے  روش  حسن  مراعات  چلی  جاتی  ہے  ہم  سے  اور  ان  سے  وہی  بات  چلی  جاتی  ہے  دن  کو  ہم  ان  سے  بگڑتے  ہیں  وہ  شب  کو  ہم  سے  رسم  پابندیٔ  اوقات  چلی  جاتی  ہے  ہم  سے  پوچھا  نہ  گیا  نام  و  نشاں  بھی  ان  کا  گفتگو  کی  کوئی  تمہید  اٹھائی  نہ  گئی  حسینوں  میں  آج  ایک  تم  سا  نہیں  ہے  خوشامد  فقیروں  کا  شیوہ  نہیں  ہے  رشک  اس  طرۂ  گیسو  پہ  ہیں  کیا  کیا  مجھ  کو  وہ  لٹکتا  جو  پڑا  ہے  ترے  رخسار  کے  پاس  آج  سن  کر  مرے  نالوں  کو  زراہِ  التفات  زیر  لب  اس  نے  بھی  کھینچی  ایک  آہِ  التفات  تری  نوازش  پیہم  سے  ڈر  یہی  ہے  کہ  دل  کچھ  اور  بھی  نہ  کہیں  ناصبور  بن  کے  رہے  برق  کو  ابر  کے  دامن  میں  چھپا  دیکھا  ہے  ہم  نے  اس  شوخ  کو  مجبور  حنا  دیکھا  ہے  اس  قدر  جلد  جو  پیمان  وفا  توڑ  دیا  آپ  ہی  کہئے  بھلا  آپ  کو  زیبا  ہے  یہی  وہ  چپ  ہوگئے  مجھ  سے  کیا  کہتے  کہتے  کہ  دل  رہ  گیا  مدعا  کہتے  کہتے  حسرت  کے  معاصرین  کا  جو  نمونۂ  کلام  آپ  دیکھ  چکے  ہیں  وہ  ولی  دکنی  و  سراج  دکنی  سے  لے  کر  امیر  وداغ  تک  کسی  شاعر  کی  یاد  نہیں  دلاتے۔  ان  معاصرین  میں  ہر  ایک  کا  رنگ  سو  فیصدی  انفرادی  ہے،  صرف  ایک  دوسرے  کے  مقابلے  میں  نہیں  بلکہ  پہلے  کی  بھی  تمام  غزل  گوئی  کے  مقابلےمیں۔  ہر  ایک  نے  بالکل  ذاتی  محسوسات  اور  انفرادی  وجدان  کو  نئے  سانچے  میں  ڈھال  کر  نئے  انداز  سے  مترنم  کر  دیا  ہے۔  ان  معاصرین  کا  کلام  پڑھ  کر  کسی  اور  شاعر  کی  یاد  ہی  نہیں  آتی۔  کہیں  کہیں  اگر  پہلے  کے  کسی  شاعر  کی  پرچھائیں  ان  معاصرین  کے  کلام  پر  پڑتی  ہے  تو  دور  سے  پڑتی  ہے  اور  وہ  بھی  کہیں  کہیں  اور  کبھی  کبھی۔  لیکن  جو  اقتباسات  میں  نے  حسرت  کے  کلام  سے  پیش  کئے  ہیں  وہ  حسن  بیان  و  اظہار  عشق  میں  صاف  مصحفی  کی  یاد  دلاتے  ہیں،  معاملہ  بندی  اور  ادا  بندی  میں  جرأت  کی  یاد  دلاتے  ہیں  اور  داخلی  و  نفسیاتی  امور  کی  طرف  اشارہ  کرنے  میں  عموماً  نئی  فارسی  ترکیبوں  کے  ذریعے  سے  مومن  کی  یاد  دلاتے  ہیں  لیکن  حسرت  محض  مصحفی،  جرأت  و  مومن  کی  آواز  باز  گشت  نہیں  ہیں،  وہ  ان  تینوں  پیش  روؤں  کے  انداز  بیان،  وجدان  اور  ان  کے  فن  شاعری  کی  انتہا  و  تکمیل  ہیں  یعنی  وہ  ان  تینوں  کے  رنگ  میں  ان  تینوں  سے  آگے  بڑھ  جاتے  ہیں۔  حسرت  کے  ہاتھوں  اردو  غزل  کی  نشاۃ  الثانیہ  نہیں  ہوئی  بلکہ  مصحفی،  جرأت  و  مومن  کے  رنگ  تغزل  کی  نشاۃ  الثانیہ  ہوئی۔  مصحفی،  جرأت  و  مومن  ہر  ایک  کی  شاعری  میں  جو  رنگ  دبے  ہوئے  تھے،  ان  کے  دلوں  میں  جو  چور  تھے،  ان  میں  جو  امکانات  چھپے  ہوئے  تھے،  وہ  سب  حسرت  کی  غزل  میں  ابھر  آئے  اور  نکھر  گئے۔  مصحفی،  جرأت،  مومن  کی  شاعری  کے  وعدے  جو  اب  تک  تشنۂ  تکمیل  تھے،  حسرت  کی  غزل  میں  اس  طرح  پورے  ہو  گئے  کہ  اب  اس  رنگ  کی  شاعری  میں  ترقی  کی  گنجائش  ہی  نہیں  رہ  گئی۔  یہ  بھی  یاد  رہے  کہ  کوئی  غزل  سوا  ان  غزلوں  کے  جو  بالاعلان  جرأت  و  مصحفی  کے  رنگ  میں  کہی  گئی  ہیں،  اس  رچاؤ  اور  سنگھار  اور  اس  کمال  بیان  سے  کہہ  دینا  مصحفی،  جرأت،  مومن  کے  لئے  فرداً  فرداً  ناممکن  سا  تھا۔  ہر  ایک  رنگ  میں  یا  ’’تقلید‘‘  میں  جو  غزلیں  حسرت  نے  کہی  ہیں،  جوں  کی  توں  وہ  غزلیں  مصحفی،  جرأت  ومومن  نہ  کہہ  پاتے۔  یہ  مشابہت  کچھ  اسی  طرح  کی  ہے  جیسے  میرؔ  کے  بعض  ہم  عصروں  کے  کلام  کی  مشابہت  میرؔ  کے  کلام  سے۔  اگر  صباؔ،  رندؔ  اور  آتش  کے  استاد  ہوتے  تو  تینوں  کے  کلام  میں  مشابہت  کے  باوجود  آتش  کے  کلام  کی  جو  امتیازی  شان  ہے،  وہی  امتیازی  شان  مشابہت  کے  با  وصف  حسرت  کے  کلام  میں  بمقابلۂ  مصحفی،  جرأت  ومومن  نظر  آتی  ہے  یعنی  مشابہت  ہوتے  ہوئے  بھی  ایک  شان  برتری۔  حسرت  نے  تین  چاشنیوں  کو  ملا  کر  ایک  نیا  قوام  بنایا  ہے،  تین  رنگوں  کو  ملا  کر  ایک  رنگ  بنایا  ہے۔  حسرت  کے  یہاں  ایسے  اشعار  بہت  ہیں  جن  میں  رنگینی  اور  البیلا  پن  اور  بندش  کی  سلاست  اور  اعتدال  مصحفی  کی  یاد  دلاتے  ہیں۔  ادا  بندی  و  معاملہ  بندی  یعنی  خارجی  نقل  و  حرکت  جرأت  کی  اور  فارسی  ترکیبوں  کے  ذریعہ  داخلی  اشارے  یا  نفسیاتی  تحلیل  و  تجزیہ  مومن  کی  یاد  دلاتے  ہیں۔  اس  لحاظ  سے  حسرت  کے  متعلق  یہ  کہنا  انصاف  پر  مبنی  ہوگا  کہ  وہ  اپنے  اصلوں  سے  زیادہ  اصلیت  کے  مالک  ہیں۔  یہ  بھی  سمجھ  لینا  چاہئے  کہ  حسرت  کی  غزلوں  کا  مرکزی  رجحان  اور  بنیادی  عنصر  وہی  ہے  جو  جرأت  کے  رنگ  تغزل  کا  ہے،  اس  کے  بعد  مصحفی  اور  مومن  کے  رنگوں  کا  اضافہ  ہوتا  ہے۔  بہرحال  حسرت  نے  ان  تین  استادوں  سے  اپنی  شاگردی  کو  ایک  الگ  استادانہ  رنگ  دے  دیا  ہے۔  اگر  ان  کے  یہ  تین  معنوی  استاد  مطلع  ہیں  تو  حسرت  حسن  مطلع  ہیں۔  حسرت  کی  مندرجہ  ذیل  غزل  پر  ایک  نظر  ڈالئے،  دل  میں  کیا  کیا  ہوس  دید  بڑھائی  نہ  گئی  روبرو  ان  کے  مگر  آنکھ  اٹھائی  نہ  گئی  ہم  رضا  شیوہ  ہیں  تاویل  ستم  خود  کرلیں  کیا  ہوا  ان  سے  اگر  بات  بنائی  نہ  گئی  یہ  بھی  آدابِ  محبت  نے  گوارا  نہ  کیا  ان  کی  تصویر  بھی  آنکھوں  سے  لگائی  نہ  گئی  آہ  وہ  آنکھ  جو  ہر  سمت  رہی  صاعقہ  پاش  وہ  جو  مجھ  سے  کسی  عنوان  ملائی  نہ  گئی  ہم  سے  پوچھا  نہ  گیا  نام  و  نشاں  بھی  ان  کا  گفتگو  کی  کوئی  تمہید  اٹھائی  نہ  گئی  دل  کو  تھا  حوصلۂ  عرض  تمنا  سو  انہیں  سر  گزشتِ  شب  ہجراں  بھی  سنائی  نہ  گئی  غمِ  دوری  نے  کشاکش  تو  بہت  کی  لیکن  یاد  ان  کی  دلِ  حسرت  سے  بھلائی  نہ  گئی  پہلے  شعر  میں  جرأت  کا  رنگ  صاف  جھلک  رہا  ہے۔  یہ  مجبوری  اس  شدتِ  احساس  کی  محبوری  نہیں  ہے  جو  جلیلؔ  کےمصرعہ  ’’وہ  آدمی  ہے  مگر  دیکھنے  کی  تاب  نہیں‘‘  میں  ہے۔  حسرت  کی  مجبوری  میں  جرأت  کی  شاعری  کی  گدگدی  ہے۔  دوسرے  شعر  میں  ایک  داخلی  اور  نفسیاتی  اشارہ  ہے  جو  مومن  کی  یاد  دلاتا  ہے  خاص  کر  تاویل  ستم  کا  ٹکڑا۔  تیسرے  شعر  میں  مصحفی  کا  رنگ  جھلک  رہا  ہے،  چوتھا  شعر  بھی  مومن  ہی  کی  یاد  دلاتا  ہے۔  نفسیاتی  اشارے  کی  وجہ  سے  نہیں  بلکہ  اپنی  ہنگامہ  خیز  شررباری  اور  گرما  گرمی  کی  وجہ  سے۔  پانچواں  شعر  جرأت  کے  رنگ  کو  بہت  رچا  کر  پیش  کرتا  ہے۔  چھٹا  شعر  پھر  مصحفی  کی  یاد  دلاتا  ہے  اور  مقطعے  میں  مصحفی  ومومن  کے  رنگوں  کا  امتزاج  نظر  آتا  ہے۔  ایک  بات  کی  طرف  حسرت  کی  غزل  کے  متعلق  بہت  کم  اشارہ  کیا  گیا  ہے۔  مصحفی،  جرأت،  مومن  کا  ذکر  تو  حسرت  پر  تنقید  کا  جزو  بن  چکا  ہے  لیکن  میرؔ  کے  ان  معاصروں  کا  ذکر  اس  سلسلہ  میں  نہیں  کیا  جاتا  جن  کا  اعتدال  احساس  و  اعتدالِ  بیان  حسرت  نے  اپنے  اندر  جذب  کر  لیا  ہے  مثلاً  میر  سوز  یا  شاہ  حاتمؔ  یا  قائمؔ  چاندی  پوری  یا  بیدارؔ  اس  دور  کے  صف  دوئم  کے  دوسرے  شعرا  جو  میرؔ  و  سوداؔ  کے  مرتبہ  کو  نہیں  پہنچ  سکے  لیکن  بیان  کی  صفائی،  سلاست  اور  روانی  میں  جن  کی  شاعری  ایک  نمایاں  حیثیت  رکھتی  ہے،  خود  مصحفی  کا  کلام  ان  صف  دوئم  کے  شعرا  کی  بہت  حد  تک  ہمنوا  ہے  اور  حسرت  کو  بھی  ان  شعرا  کا  اندازِ  بیان  بہت  مرغوب  تھا۔  ان  شعرا  کے  یہاں  غمِ  عشق  بلند  المیہ  نہیں  بن  سکا  ہے  جو  میرؔ  کے  یہاں  بن  گیا  ہے۔  ان  کے  یہاں  غم  ایک  ہلکی  چٹکی  یا  میٹھا  درد  دیا  دبی  دبی  چوٹ  ہے،  ایک  ہلکی  خلش  ہے،  ہلکا  مسوس  اور  خفیف  سی  ٹیس  یا  کسک  ہے۔  نشاۃ  بھی  وہ  منزلیں  ان  کے  یہاں  طے  نہیں  کر  سکا  اور  نہ  سوز  و  ساز  اپنے  اندر  پیدا  کر  سکا  جس  کی  جھلک  سودا  کے  یہاں  ملتی  ہے  اور  جس  کی  پوری  جلوہ  گری  آتش  کے  کلام  میں  نظر  آتی  ہے۔  عام  طرز  بیان  اور  طرز  احساس  کا  جہاں  تک  تعلق  ہے  حسرت  پر  مصحفی،  جرأت  و  مومن  کا  جتنا  اثر  ہے  اس  سے  کہیں  زیادہ  اور  کہیں  نمایاں  اثر  ان  پر  میرؔ  و  سوداؔ  کے  دور  کے  صفِ  دوئم  کے  شعرا  کا  نظر  آتا  ہے۔  وہی  سادگی،  وہی  معصومی،  وہی  آمد  کا  رنگ،  وہی  بے  تکلفی،  وہی  ہلکا  پھلکا  پن  جو  جرأت  و  مصحفی  سے  ہلے  صف  دوئم  کے  شاعر  کے  یہاں  ملتا  ہے  وہی  حسرت  کے  یہاں  بھی  ہے  بلکہ  اس  دو  رکے  بعد  صرف  حسرت  کے  یہاں  ملتا  ہے۔  حسرت  کی  شاعری  کے  یہ  سرچشمے  جرأت  و  مصحفی  سے  پہلے  پھوٹ  چکے  تھے۔  سوزؔ،  حاتمؔ،  قائمؔ،  بیدارؔ  کا  رنگ  تو  حسرت  اڑا  چکے  تھے  لیکن  انھوں  نے  یہ  بھی  محسوس  کیا  کہ  میر  کا  رنگ  وہ  نہیں  اڑا  سکے  اور  ہار  مان  کر  کہہ  دیا  کہ،  ’’مگر  دل  میں  ہوائے  شیوہ  ہائے  میرؔ  پھرتی  ہے‘‘  حسرت  کے  کلام  میں  جو  آسان  بیانی  (Effortless  ness)  کے  ساتھ  ساتھ  ایک  مستقل  اور  مسلسل  گنگناہٹ  پائی  جاتی  ہے  وہ  اس  بات  کا  پتہ  دیتی  ہے  کہ  میرؔ  وسوداؔ  کے  ہم  عصروں  کی  آواز  ابھی  اچھی  طرح  نہیں  کھلی۔  وہ  حسرت  کی  غزل  کا  حسب  نسب  یعنی  اس  خاندانی  سلسلے  کو  میرؔ  و  سودا  کے  نسبتاً  کمتر  معاصرین  سے  ملا  دیتی  ہے۔  مثلاً  بیدارؔ  کی  صرف  ایک  غزل  دیکھئے  جس  سے  حسرت  کا  تغزل  کسی  قدر  مشابہ  ہے،  سبزۂ  خط  ترے  عارض  پہ  نمودار  ہوا  حیف  اس  آئینہ  صاف  پہ  زنگار  ہوا  آج  آتا  ہے  نظر  دن  مری  آنکھوں  میں  سیاہ  رات  تجھ  زلف  میں  دل  کس  کا  گرفتار  ہوا  تجھ  بناے  زہرہ  جبیں  رات  مرے  گھر  کے  بیچ  نغمۂ  مطرب  و  نے،  نالۂ  بیمار  ہوا  غم  جدا،  درد  جدا،  نالہ  جدا،  داغ  جدا  آہ  کیا  کیا  نہ  ترے  عشق  میں  اے  یار  ہوا  اس  کو  کیا  کہئے  یہ  ہے  اپنے  نصیبوں  کا  قصور  جتنا  چاہا  میں  اسے،  اتنا  ہی  بیزار  ہوا  آج  اس  راہ  سے  کون  ایسا  پری  رو  گزرا  کہ  جسے  دیکھتے  ہی  شیفتہ  بیدارؔ  ہوا  یہی  وہ  رنگ  تغزل  ہے  جسے  خود  مصحفی  نے  اپنایا  اور  جسے  انھوں  نے  غیرمعمولی  ترقی  دی  لیکن  وہ  بھی  میر  و  سودا  تک  نہیں  پہنچ  سکے۔  حسرت  نے  یہ  رنگ  تغزل  بالواسطہ  مصحفی  سے  نہیں  لیا  بلکہ  براہ  راست  اس  کے  اصلی  سرچشموں  سے  لیا  اور  مصحفی  نے  جو  اسے  ترقی  دی  تھی  اسےبھی  حسرت  نے  اپنی  غزل  کے  لپیٹ  میں  لے  لیا،  پھر  جرأت  اور  مومن  کے  رنگوں  کو  بھی  اس  میں  ملا  دیا۔  حسرت  اردو  غزل  کی  تاریخ  میں  سب  سے  بڑے  مقلد  ہیں  لیکن  انھوں  نے  تقلید  کو  تخلیق  بنا  دیا  ہے۔  یہاں  ایک  مسئلہ  قابل  غور  ہے،  وہ  یہ  کہ  حسرت  نے  میر  وسودا،  غالب  و  آتش  کے  رنگ  کی  تقلید  کی  ہوتی  تو  ترقی  دینا  کجا  وہ  ان  استادوں  کی  غزل  کی  گرد  کو  بھی  نہ  پہنچتے۔  حسرت  کی  فطنت  (Genius)  دوئم  درجے  کی  فطنت  ہے۔  اسی  لئے  وہ  دوئم  درجے  کے  شعرا  کی  طرف  کھنچے  جن  کی  شاعری  میں  ترقی  و  تکمیل  کی  گنجائش  تھی  اور  حسرت  نے  یہ  ترقی  انتہا  تک  پہنچا  دی  لیکن  وہ  انتہا  تک  پہنچ  کر  بھی  رہی  دوئم  درجے  ہی  کی  شاعری۔  یہ  معاملہ  ایک  بات  بتانے  سے  کچھ  اور  صاف  ہو  جائے  گا۔  مومن  بمقابلہ  میر،  غالب  وآتش  دوئم  درجے  کے  غزل  گو  ہیں  لیکن  ان  کی  دوئمیت  کبھی  کبھی  اولیت  کی  منزلوں  کو  چھو  لیتی  ہے۔  مومن  عموماً  فارسی  ترکیبوں  کے  ذریعہ  داخلی  و  نفسیاتی  حقائق  کی  طرف  اشارہ  کر  جاتے  ہیں۔  ان  کے  اس  کام  میں  وسعت،  رنگا  رنگی  اور  ترقی  کی  گنجائش  تھی  اور  یہ  ترقی  حسرت  کے  ہاتھوں  ہوئی  لیکن  مومن  نے  ایسے  شعر  بھی  تو  کہے  ہیں  جو  انھیں  صف  اول  کےشعرا  کا  ہمنوا  اور  ہم  مرتبہ  بنا  دیتے  ہیں  خواہ  کچھ  ہی  دیر  کےلئے  ہو۔  خدا  کی  بے  نیازی  آہ  مومنؔ  ہم  ایماں  لائے  تھے  جورِ  بتاں  سے  ہم  بھی  کچھ  خوش  نہیں  وفا  کر  کے  تم  نے  اچھا  کیا  نباہ  نہ  کی  چارۂ  دل  سوائے  صبر  نہیں  سو  تمھارے  سوا  نہیں  ہوتا  تم  مرے  پاس  ہوتے  ہو  گویا  جب  کوئی  دوسرا  نہیں  ہوتا  تو  کہاں  جائے  گی  کچھ  اپنا  ٹھکانہ  کر  لے  ہم  تو  کل  خوابِ  عدم  میں  شب  ہجراں  ہوں  گے  ایسے  اشعار  کے  سامنے  تقلید  و  تکرار  کی  دال  نہیں  گلتی  اور  حسرت  نے  ایسے  اشعار  نہ  کہے  نہ  کہہ  سکتے  تھے۔  یہ  بھی  ہے  کہ  مصحفی  کے  بڑے  اشعار  اور  جرأت  کی  معاملہ  بندی  وادا  بندی  کی  نادر  ترین  مثالیں  بھی  ایسے  کارنامے  ہیں  جن  میں  ترقی  کی  گنجائش  نہیں  ہے  اور  جہاں  تک  حسرت  پہنچ  سکے۔  خیر  یہ  تو  کھلی  ہوئی  حقیقت  ہے  کہ  کسی  کا  بھی  بہت  اچھا  شعر،  کہنے  والے  کا  حصہ  ہوتا  ہے  اور  وہ  مشترکہ  ملکیت  ہو  ہی  نہیں  سکتا۔  حسرت  ایک  ایسے  دورشاعری  میں  پیدا  ہوئے  جب  ان  کے  مشہور  معاصرین  میں  سے  کسی  نے  تقلید  اور  نقالی  کسی  بڑے  سے  بڑے  شاعر  کی  نہیں  کی،  جب  اردو  غزل  تقلید  یا  تتبع  سے  بالکل  پاک  صاف  ہورہی  تھی،  اسی  دور  میں  میں  حسرت  نے  ایسی  تقلیدی  شاعری  کی  جس  کی  مثال  نہ  اب  تک  نظر  آئی  نہ  پھر  نظر  آئے  گی۔  لیکن  یہ  تقلید  اتنی  خلاقانہ  ہے،  اس  میں  وہ  جادو،  وہ  موہنی  ہے،  اس  کے  پرانے  پن  میں  اتنا  نیا  پن  ہے  کہ  یہ  کہنا  ناممکن  ہو  جات  اہے  کہ  حسرت  کی  حیثیت  ان  کے  معاصرین  میں  کسی  سے  کم  ہے۔  بہ  حیثیت  مجموعی  اور  نفس  شاعری  کے  لحاظ  سے  اگر  وہ  کسی  سے  کم  ہیں  تو  میر،  آتش  اور  غالب  ہی  سے  کم  ہیں  اور  کسی  سے  نہیں۔  میں  نے  کہاں  سے  نفسِ  شاعری  کا  ذکر  کر  دیا؟  لیکن  اب  تو  زبانِ  قلم  سے  یہ  بات  نکل  گئی۔  میں  نے  حسرت  کے  منتخب  اشعار  کا  اقتباس  دینے  سے  پہلے  ان  کے  معاصرین  کے  منتخب  اشعار  دیے  ہیں۔  ان  میں  بہت  سے  اشعار  ایسے  ہیں  جو  جہاں  تک  نفسِ  شاعری  کا  تعلق  ہے،  حسرت  کے  اشعار  سے  بہتر،  زیادہ  حقیقی  اور  کہیں  زیادہ  پر  تاثیر  ہیں۔  کچھ  اور  اشعار  معاصرین  حسرت  کے  لیجئے،  چل  اے  ہمدم  ذرا  سازِ  طرب  کی  چھیڑ  بھی  سن  لیں  اگر  دل  بیٹھ  جائے  گا  تو  اٹھ  آئیں  گے  محفل  سے  ثاقب  لکھنوی  اور  کچھ  باتیں  کرو  اے  ہم  سفیران  چمن  یہ  نہ  پوچھو  کیوں  قفس  میں  مجھ  کو  آرام  آگیا  نامعلوم  آ  مری  کائناتِ  دل،  میری  بہارِ  زندگی  آ،  کہ  میں  یہ  نہ  کہہ  سکوں  مجھ  کو  خدا  نہ  مل  سکا  بہزاد  لکھنوی  اب  دلِ  مدعا  طلب  وقتِ  سوال  بھی  تو  ہو  ہم  کو  بھی  نام  یاد  ہے  اپنے  گدا  نواز  کا  شاد  عظیم  آبادی  پوچھو  مجھے  کہ  دہر  میں  اک  کسم  پرس  ہوں  دیکھو  مجھے  کہ  ہیچ  ہوں  سب  کی  نگاہ  میں  عبرت  گورکھپوری  سمجھتے  کیا  تھے  مگر  سنتے  تھے  فسانۂ  درد  سمجھ  میں  آنے  لگا  جب  تو  پھر  سنا  نہ  گیا  یاس  سمجھے  گا  اس  کا  درد  کون  شورشِ  کائنات  میں  تو  نے  جسے  مٹا  دیا  پردۂ  التفات  میں  جوش  ملیح  آبادی  تری  آنکھوں  سے  یہ  آنسو  کا  ڈھلکنا  توبہ  میں  نے  گرتی  ہوئی  کونین  کی  قیمت  دیکھی  نامعلوم  خدا  جانے  یہ  کیسی  رہ  گزر  ہے  کس  کی  تربت  ہے  وہ  جب  گزرے  ادھر  سے  گر  پڑے  کچھ  پھول  دامن  سے  نامعلوم  اک  محبت  تھی  مٹ  گئی  یا  رب  تیری  دنیا  میں  اب  دھرا  کیا  ہے  اختر  شیرانی  بے  تمہارے  میں  جی  گئی  اب  تک  تم  کو  کیا،  خود  مجھے  یقین  نہیں  کسی  خاتون  کا  شعر  ہے  تم  نہیں  پاس،  کوئی  پاس  نہیں  اب  مجھے  زندگی  کی  آس  نہیں  جگر  بریلوی  ہو  لبوں  پر،  تری  تصویر  ہے  سینے  سے  لگی  کفر  آیا  ترے  وحشی  کو  نہ  اسلام  آیا  اشرف  مرحوم  اس  طرح  کے  اشعار  مزاج  اور  وجدان  کو  جس  طرح  متاثر  کرتے  ہیں،  حسرت  کے  اشعار  اس  طرح  متاثر  نہیں  کرسکتے  لیکن  حسرت  کا  مکمل  کارنامہ  اور  ان  کی  مجموعی  حیثیت  اپنے  کو  منوا  کر  رہتے  ہیں۔  حسرت  نے  دوئم  درجے  کی  شاعری  کو  قدر  اول  کی  چیز  بنادی۔  ان  کی  گلنار  شاعری  کاغذی  پھول  نہیں  ہے  بلکہ  ایک  سدا  بہار  اور  ایک  سدا  سہاگ  چیز  ہے۔  حسرت  نے  تین  قسم  کی  غزلوں  کا  ذکر  کیا  ہے،  فاسقانہ،  شاعرانہ  اور  عاشقانہ۔  حسرت  کی  مراد  یہ  ہے  کہ  مثلاً  داعؔ،  امیرؔ،  ریاض  کی  اکثر  غزلیں  فاسقانہ  ہیں۔  یگانہ  یا  جگر  کی  غزلیں  عموماً  شاعرانہ  ہیں۔  میر،  سوز،  بیدار،  جرأت،  مومن  کی  زیادہ  سے  زیادہ  غزلیں  اور  خود  حسرت  کی  سو  فیصدی  غزلیں  عاشقانہ  ہیں۔  یوں  تو  یہ  اچھی  خاصی  تقسیم  ہے  لیکن  جہاں  تک  عاشقانہ  غزل  کا  تعلق  ہے،  مندرجہ  ذیل  سب  اشعار  عاشقانہ  غزل  کی  تحت  میں  آتے  ہیں،  جو  کوئی  آئے  ہے  نزدیک  ہی  بیٹھے  ہے  تیرے  ہم  کہاں  تک  ترے  پہلو  سے  سرکتے  جائیں  غالباً  جرأت  وہ  کہہ  رہے  ہیں  مجھ  سے  مری  مان  جائیے  اللہ  تری  شان  کے  قربان  جائیے  داغ  ہاں  ہاں  تمہارے  حسن  کی  کوئی  خطا  نہ  تھی  میں  حسن  اتفاق  سے  دیوانہ  ہو  گیا  نامعلوم  نہ  ہم  سجھے،  نہ  آپ  آئے  کہیں  سے  پسینہ  پونچھئے  اپنی  جبیں  سے  انور  دہلوی  انگڑائی  بھی  وہ  لینے  نہ  پائے  اٹھاکے  ہاتھ  دیکھا  جو  مجھ  کو  چھوڑ  دیئے  مسکرا  کے  ہاتھ  نظام  رامپوری  حسرت  کا  پورا  کلام  ۔۔۔  اس  مضمون  میں  انتخاب  دیکھ  لیجئے۔  حسرت  کے  معاصرین  سے  جو  انتخاب  اس  مضمون  میں  دیے  گئے  ہیں  ان  کے  بھی  قریب  قریب  سب  اشعار  فاسقانہ  ہیں  نہ  محض  شاعرانہ  ہیں  بلکہ  سو  فی  صدی  عشقیہ  ہیں۔  مومن  کے  جو  اشعار  کچھ  پہلے  میں  نقل  کرچکا  ہوں،  انھیں  بھی  دیکھیں۔  اب  ذرا  یہ  عشقیہ  اشعار  بھی  دیکھئے،  جفائیں  دیکھ  لیاں،  کج  ادائیاں  دیکھیں  بھلا  ہوا  کہ  تری  سب  برائیاں  دیکھیں  جو  تجھ  بن  نہ  جینے  کو  کہتے  تھے  ہم  سو  اس  عہد  کو  ہم  وفا  کر  چلے  وجہ  بے  گانگی  نہیں  معلوم  تم  جہاں  کے  ہو،  واں  کے  ہم  بھی  ہیں  میر  سوداؔ  جو  ترا  حال  ہے  اتنا  تو  نہیں  وہ  کیا  جانئے  تو  نے  اسے  کس  آن  میں  دیکھا  دکھلائے  لے  جا  کے  تجھے  مصر  کا  بازار  گاہک  نہیں  واں  کوئی  مگر  جنسِ  گراں  کا  کیفیتِ  چشم  اس  کی  مجھے  یاد  ہے  سوداؔ  ساغر  کو  مرے  ہاتھ  سے  لینا  کہ  میں  چلا  سودا  آئے  بھی  لوگ  بیٹھے  بھی،  اٹھ  بھی  کھڑے  ہوئے  میں  جا  ہی  ڈھونڈتا  تری  محفل  میں  رہ  گیا  مرا  پیام  صبا  کہیو،  میرے  یوسف  سے  نکل  چلی  ہے  بہت  پیرہن  سے  بو  تیری  نسیم  صبح  سے  مرجھایا  جاتا  ہوں  وہ  غنچہ  ہوں  وہ  گل  ہوں  جسے  شبنم  بلائے  ناگہانی  ہے  خراب  مٹی  نہ  ہو  کسی  کی،  کوئی  نہ  مردود  دوستاں  ہو  جدا  ہوا  شاخ  سے  جو  پتہ  وہ  بار  خاطر  ہوا  چمن  کا  آتش  نہیں  معلوم  کس  کس  کا  لہو  پانی  ہوا  ہوگا  قیامت  ہے  سر  شک  آلود  ہونا  تیرے  مژگاں  کا  تو  اور  آرائشِ  خمِ  کاکل  میں  اور  اندیشہ  ہائے  دور  دراز  دل  پھر  طوافِ  کوئے  ملامت  کو  جائے  ہے  پندار  کا  صنم  کدہ  ویراں  کئے  ہوئے  نیند  اس  کی  ہے،  دماغ  اس  کا  ہے،  راتیں  اس  کی  ہیں  تیری  زلفیں  جس  کے  پازہ  پر  پریشاں  ہوگئیں  غالب  اب  آپ  نے  دیکھ  لیا  کہ  عشقیہ  غزل  ایسی  بھی  ہو  سکتی  ہے  جسے  خود  حسرت  اپنی  شاعری  کے  لئے  باعث  ننگ  سمجھتے  اور  ایسی  بھی  عشقیہ  غزلیں  کہی  گئی  ہیں  جہاں  تک  حسرت  کی  رسائی  نہیں۔  میر،  غالب،  آتش  کو  جانے  دیجئے۔  سودا  کے  جو  اشعار  ابھی  آپ  نے  پڑھے،  کچھ  مومن  کے  اشعار  بھی  اور  معاصرینِ  حسرت  کے  وہ  عشقیہ  اشعار  جو  اس  مضمون  میں  درج  ہیں،  جہاں  تک  عشقیہ  غزل  میں  نفسِ  شاعری  کا  تعلق  ہے،  وہ  حسرت  کی  بہترین  غزلوں  کے  بہترین  اشعار  سے  بہ  ہرلحاظ  بہتر  اور  بلند  ہیں  لیکن  اس  برتریت  کے  باوجود  حسرت  کے  کلام  کی  دلکشی  میں  مطلق  کمی  نہیں  پیدا  ہوتی۔  شاعرانہ  اور  عاشقانہ  غزل  کی  تقسیم  کہیں  کہیں  بیکار  ثابت  ہوتی  ہے۔  مثلاً  ان  اشعار  میں،  کاوِ  کاوِ  سخت  جانی  ہائے  تنہائی  نہ  پوچھ  صبح  کرنا  شام  کا  لانا  ہے  جوئے  شیر  کا  ترے  قدِ  رعنا  سے  اک  قدِ  آدم  قیامت  کے  فتنے  کو  کم  دیکھتے  ہیں  غالب  ناوک  نے  تیرے  صید  نہ  چھوڑا  زمانے  میں  تڑپے  ہیں  مرغِ  قبلہ  نما  آشیانے  میں  سودا  ہاتھ  میں  اس  نے  جام  مے  لے  کے  جو  مسکرا  دیا  عقل  کو  سرد  کردیا،  روح  کو  جگمگا  دیا  اصغر  ایسے  اشعار  میں  شاعرانہ  اور  عاشقانہ  غزل  گوئی  کا  سنگم  ملتا  ہے۔  جذبات  کی  سچی  مصوری  ہے  لیکن  ربط  خیالات  یا  تنوع  تصور  ایسے  اشعار  کو  بیک  وقت  عاشقانہ  وشاعرانہ  بنا  دیتے  ہیں۔  کہی  ہوئی  بات  پھر  دہرانی  پڑتی  ہے۔  حسرت  کے  نزدیک  میر،  سودا،  غالب،  آتش  اور  بیشتر  غزل  گو  شعرا  نے  معشوق  سے  بات  چیت  کرنے  تک  غزل  کو  محدود  نہیں  رکھا۔  اس  موضوع  تک  غزل  کو  محدود  رکھا  یعنی  غزل  کو  غزل  رکھا۔  میر  وسودا  کے  ان  معاصرین  نے  جو  صف  دوئم  کے  شعرا  ہیں،  یقین  نے،  سوز  نے،  بیدار  نے  اور  اسی  سطح  کے  دوسرے  شعرا  جنھوں  نے  حسرت  کے  نزدیک  صحیح  معنوں  میں  غزل  کو  ’’شرک‘‘  سے  بچائے  رکھا۔  حسرت  معاملہ  بندی،  ادا  بندی  یا  خالص  جذباتی  شاعری  کو  بے  آمیزش  غزل  گوئی  سمجھتے  تھے۔  اس  لحاظ  سے  صف  دوئم  کے  متقدمین  کے  بعد  یعنی  سو  برس  سے  زیادہ  کے  بعد  حسرت  ہی  نے  غزل  کو  پھر  سے  زندہ  کیا۔  غزل  کے  اس  محدود  معنی  میں  حسرت  اپنے  دور  کے  تنہا  غزل  گو  ہیں۔  انھوں  نے  صف  دوئم  کے  متقدین  کے  رنگ  تغزل  کو  اتنا  چمکایا،  اسے  ایسی  ترقی  دی،  اس  منزل  تک  پہنچا  دیا  کہ  اسے  اس  سے  بڑھ  کر  اس  محدود  معنوں  میں  غزل  کہنے  کا  دعویٰ  کرنا  بات  ہے۔  حسرت  کی  زبان  اور  ان  کے  اسلوب،  حسرت  کی  لغت  یا  انتخابِ  الفاظ  کے  بارے  میں  ایک  بات  تو  یہ  کہہ  دینا  ضروری  ہے  کہ  جس  نرمی،  حلاوت،  روانی  یا  بے  لاگ  طریقے  سے  اور  جس  کثرت  سے  فارسی  الفاظ  اور  فارسی  ترکیبیں  ان  کی  غزلوں  میں  ملتی  ہیں  اس  کی  دوسری  مثال  شاید  ہی  کہیں  اور  ملے۔  اردو  شاعروں  کے  یہاں  ’’فارسیت‘‘  مختلف  انداز  سے  مختلف  پہلوؤں  سے  جلوہ  گر  ہوئی  ہے  لیکن  جس  خاموش  اور  نرم  انداز  سے  فارسیت  حسرت  کے  اسلوب  میں  شیرو  شکر  ہوگئی  ہے  وہ  ایک  مثالی  چیز  ہے  لیکن  اردو  لغت  کا  وہ  حصہ  جو  ہندی  الفاظ،  محاوروں  اور  فقروں  پر  مشتمل  و  مبنی  ہے  اس  کے  بلند  ترین  یا  بہترین  امکانات  حسرت  کے  ہاتھوں  پورے  نہیں  ہوئے۔  اردو  کی  اردووِیت  کی  کچھ  بہترین  مثالیں  یہ  ہیں،  پتہ  پتہ  بوٹا  بوٹا  حال  ہمارا  جانے  ہے  جانے  نہ  جانے  گل  ہی  نہ  جانے،  باغ  تو  سارا  جانے  ہے  میر  آگے  کسو  کے  کیا  کریں  دستِ  طمع  دراز  وہ  ہاتھ  سوگیا  ہے  سرہانے  دھرے  دھرے  خواجہ  میر  درد  بوجھ  وہ  سر  سے  گرا  ہے،  جو  اٹھائے  نہ  اٹھے  کام  وہ  آن  پڑا  ہے  کہ  بنائے  نہ  بنے  غالب  اب  تو  گھبرا  کے  یہ  کہتے  ہیں  کہ  مر  جائیں  گے  مر  کے  بھی  چین  نہ  پایا  تو  کدھر  جائیں  گے  ذوق  مان  لیتا  ہوں  ترے  وعدے  کو  بھول  جاتا  ہوں  میں  کہ  تو  ہے  و  ہی  جلیل  دکھانا  پڑے  گا  اسے  زخمِ  دل  اگر  تیر  اس  کا  خطا  ہوگیا  حالی  ہماری  طرف  اب  وہ  کم  دیکھتے  ہیں  وہ  نظریں  نہیں  جن  کو  ہم  دیکھتے  ہیں  داغ  ضبط  کرنا  دلِ  حزیں  نہ  کہیں  چوٹ  لگ  جائے  گی  کہیں  نہ  کہیں  امیر  وہ  تو  وہ،  تصویر  بھی  ان  کی  جلالؔ  کہتی  ہے  تم  بات  کے  قابل  نہیں  جلال  آئینہ  اُن  کا  ٹوٹ  گیا  میرے  ہاتھ  سے  میں  ان  کا  منھ  دکھانے  کے  قابل  نہیں  رہا  نامعلوم  تارا  ٹوٹتے  سب  نے  دیکھا،  یہ  نہیں  دیکھا  ایک  نے  بھی  کس  کی  آنکھ  سے  آنسو  ٹپکا،  کس  کا  سہارا  ٹوٹ  گیا  آرزو  پہاڑ  کاٹنے  والے  زمیں  سے  ہار  گئے  اسی  زمین  میں  دریا  سمائے  ہیں  کیا  کیا  بلند  ہو  تو  کھلے  تجھ  پہ  زور  پستی  کا  بڑے  بڑوں  کے  قدم  ڈگمگائے  ہیں  کیا  کیا  یاس  یا  اسی  مضمون  میں  حسرت  کے  علاوہ  جن  شعرا  کا  انتخابِ  کلام  درج  ہے،  ان  اشعار  میں  سانچے  میں  ڈھلی  ہوئی  اردو  کے  نمونے  دیکھئے۔  ایسے  اشعار  اردو  میں  ہزارہا  ہیں  اور  بلند  ترین  شاعری  کے  نمونے  ہیں۔  ان  میں  جہاں  فارسی  الفاظ  آگئے  ہیں،  وہ  نیم  خواندہ  اور  اکثر  بے  پڑھے  لکھے  بھی  جانتے  ہیں۔  فارسی  الفاظ  ایسے  اشعار  میں  بیان  اور  اسلوب  پر  حاوی  نہیں  ہوتے۔  حسرت  کا  قریب  قریب  پورا  کلام  فارسیت  کے  رنگ  میں  رنگا  ہوا  ہے۔  لیکن  یہ  فارسیت  ان  کے  یہاں  بہت  حسین  اور  دلکش  اور  تصنع  سے  بالکل  بری  ہے،  پھر  بھی  یہ  فارسیت  حسرت  کی  آواز  کو  مرکزی  آواز  یا  صدائے  خلق  ہونے  سے  باز  رکھتی  ہے۔  حسرت  کے  سب  تو  نہیں  لیکن  بہت  سے  اشعار  کی  زبان  ہندوستان  میں  کسی  کی  زبان  نہیں  ہے  وہ  صرف  حسرت  کی  زبان  ہے۔  جو  لوگ  اسے  سمجھتے  ہیں  اور  اس  سے  لذت  اندوز  ہوتے  ہیں  وہ  بھی  اس  کی  انفرادیت  کا  احساس  کرتے  ہیں۔  یہ  نہیں  کہ  حسرت  کے  کئی  اشعار  زبانوں  پر  چڑھ  نہ  گئے  ہوں،  ایسے  اشعار  پر  فارسیت  حاوی  نہیں  ہے  لیکن  ان  کے  زیادہ  تر  اشعار  پر  فارسیت  حاوی  ہے،  گو  وہ  گراں  نہیں  گزرتی۔  حسرت  کی  فارسیت  میں  ایک  خاص  شیرینی  اور  دلکشی  ہے  لیکن  اس  سے  بہتر  فارسیت  کا  تصور  بھی  کیا  جا  سکتا  ہے  اور  اردو  کے  کچھ  اور  شعرا  کے  یہاں  اس  کے  نمونے  بھی  ملتے  ہیں۔  میں  دوسروں  کے  یہاں  سے  کچھ  ٹکڑے  دیتا  ہوں،  (۱)آتش،  تارتار  پیراہن،  (۲)  غالب،  جگر  لخت  لخت  (۳)  یاس،  اشارۂ  توفیقِ  غائبانہ،  (۴)  پھر  آتش  ہی  کا  یہ  مصرعہ،  جدا  ہوا  شاخ  سے  جو  پتہ  ’’غبارِ  خاطر‘‘  ہواچمن  کا،  (۵)  اصغر،  ’’اک  شرارِمعنوی‘‘  گردش  میں  ہے  اصغر۔  فارسیت  کے  ایسے  نمونے،  فارسی  الفاظ  کے  ایسے  استعمال  حسرت  کی  فارسیت  سے  زیادہ  بلند  تر،  شاعرانہ  اور  پرتاثیر  ہیں۔  حسرت  کی  فارسیت  کچھ  متقدمین  اور  زیادہ  تر  مومن  کی  فارسی  ترکیبوں  کی  تقلید  میں  ہے  اور  یہاں  حسرت  صف  دوئم  کے  متقدمین  اور  مومن  سے  بہت  آگے  بڑھ  گئے  ہیں۔  ایسی  فارسیت  حسرت  کے  فن  کا  ایک  مستقل  جزو  یا  عنصر  بن  گئی  ہے۔  یہ  ایک  زیرِ  لب  فارسیت  ہے۔  اس  کی  زیر  لبی  اسے  ایک  خاص  دلکشی  عطا  کرتی  ہے۔  حسرت  کی  صوتی  نرمی،  سلاست،  روانی،  حلاوت،  حسن  بندش  کی  طرف  توجہ  جانا  لازمی  ہے۔  حسرت  کی  ادا  میں  روانی  ایک  نرم  بہاؤ  ہے،  ایک  آہستہ  روی  ہے،  ایک  گنگناہٹ  ہے  جو  کم  از  مجھے  بیک  وقت  داد  دینے  پر  بھی  مجبور  کرتی  ہے  اور  ناآسودہ  بھی  چھوڑتی  ہے۔  معلوم  ہوتا  ہے  کہ  وہ  عشقیہ  جذبات  کو  صرف  چکھتے  ہیں،  انھیں  روحانی  غذا  نہیں  بناتے،  دیکھنا  بھی  تو  انھیں  دور  سے  دیکھا  کرنا  ’’انھیں‘‘  کا  لفظ  حسرت  معشوق  کے  لئے  لائے  ہیں  لیکن  ’’دور  سے  دیکھا  کرنا‘‘  یہ  عمل  وہ  جذبات  کے  ساتھ  بھی  کرتے  ہیں۔  ایک  بار  حسرت  کی  غزل  کے  محاکات  کے  متعلق  پھر  ان  الفاظ  کو  دہراتا  ہوں  جو  میں  نے  ابھی  استعمال  کئے  ہیں،  نرمی،  سلاست،  روانی،  حلاوت،  حسنِ  بندش،  آہستہ  روی۔  بڑے  خوبصورت  الفاظ  ہیں  اور  بڑے  خوبصورت  صفات  کو  ظاہر  کرتے  ہیں۔  لیکن  پُرعظمت  عشقیہ  شاعری  کے  لئے  یہ  الفاظ  کتنے  ناکافی  ہیں۔  اگر  کہا  جاتاہے  کہ  مصحفی  نے،  پھر  آتش  نے،  پھر  شاگردانِ  آتش  یا  خاندانِ  آتش  نے  زبان  و  بیان  کی  صفائی  کی  طرف  سب  سے  زیادہ  توجہ  دی  لیکن  اس  کارِ  خیر  میں  صرف  آتش  اپنے  کلام  کے  اہم  ترین  حصہ  کو  دوئم  درجہ  کی  چیز  ہونے  سے  بچا  سکے  اور  سب  دوئم  درجہ  کےنہایت  خوش  گو  شاعر  ہوکر  رہ  گئے۔  حسنِ  بندش،  روانی  یہاں  تک  کہ  ترنم  اور  نغمگی  بھی  پرعظمت  شاعری  کی  سب  سے  نمایاں  صفات  نہیں  ہیں۔  پرعظمت  شاعری  میں  بہت  کچھ  اور  بھی  ہوتا  ہے۔  اگر  ان  صفات  کو  شاعری  میں  سب  سے  زیادہ  اہمیت  یا  اولیت  کا  مقام  دے  دیا  جائے  تو  اس  سے  جس  شاعری  کی  تخلیق  ہوگی  وہ  رہے  گی  قدرِ  دوئم  ہی  کی  چیز۔  اگر  بر  سہیل  تذکرہ  اپنی  بات  کہنے  کی  مجھے  اجازت  ہو  تو  میں  یہ  کہوں  گا  کہ  میں  نے  حسرت  سے  بہت  کچھ  سیکھا  ہے،  بہت  کچھ  پایا  ہے،  بہت  کچھ  اثر  لیا  ہے۔  حسرت  ہی  سے  متاثر  ہوکر  ایسی  ترکیبیں  اپنی  غزل  میں  لا  سکا  ہوں  جیسے  (۱)  جنبش  سکونِ  نما  (۲)  یقینِ  شک  نما  (۳)  شکوۂ  درگزر  نما  (۴)  تغافل  ہائے  پنہاں  (۵)  فریب  ہمت  افزائی  (۶)  شوخیٔ  محتاط  (۷)  التفاتِ  سرگراں  (۸)  ادائے  کوششِ  اخفائے  رنگ  و  بو  اور  اسی  قسم  کی  کئی  اور  فارسی  ترکیبیں۔  میں  پرستارانِ  حسرت  میں  اپنے  آپ  کو  کسی  سے  پیچھے  نہیں  سمجھتا  اور  یہ  تو  کہہ  ہی  چکا  ہوں  کہ  حسرت  اگر  کسی  سے  کم  ہیں  تو  صرف  میر،  آتش  اور  غالب  سے۔  میرؔ  کی  نہیں  لیکن  میر  کے  زمانے  کی  غزل  گوئی  اور  اس  کی  وہ  صفت  جسے  میں  نے  گنگناہٹ  کہا  ہے،  جرأت  کی  معاملہ  بندی  اور  ادا  بندی،  مصحفی  کا  دلکش  اعتدال،  سلاست  وروانی  اور  احساسِ  رنگ  (Colour  sense)  اور  مرنجاں  مرنج  انداز  سے  ترس  کر  رہ  جانے  والی  کیفیت  (Tantilla)،  پھر  مومن  کی  فارسی  ترکیبوں  کے  ذریعہ  سے  حسن  وعشق  کی  نفسیاتی  و  داخلی  کیفیتوں  کی  عکاسی،  ان  تمام  اجزائے  ترکیبی  سے  جیسی  غزل  گوئی  ممکن  ہے،  حسرت  اس  طرح  کی  غزل  گوئی  کے  سب  سے  بڑے  شاعر  ہیں۔  اس  رنگ  میں  حسرت  کے  بہترین  اشعار  الہامی  ہیں  اور  ان  کا  کلام  ایسی  غزل  گوئی  کے  حق  میں  حرفِ  آخر  کا  حکم  رکھتا  ہے۔  حسرت  کے  معاصرین  بلکہ  ہر  دور  کے  اچھے  متغزلین،  سب  کی  شاعری  میں  وہ  چیز  موجود  ہے  جسے  ہم  رس  کہتے  ہیں  لیکن  اردو  غزل  کی  تاریخ  میں  حسرت  سے  زیادہ  یا  حسرت  کے  برابر  رسیلی  شاعری  ہرگز  کہیں  اور  نہ  ملے  گی۔  میر  سوز  اور  ان  کے  ہمنواؤں  کے  ہاتھوں  جس  طرح  کی  اردو  غزل  نے  جنم  لیا  تھا  حسرت  نے  اسے  کنیا  سے  کامنی  بنا  دیا۔  یہ  کام  ایک  پیدائشی  فنکار  (Born  Master)  کا  کام  ہے۔  یہ  شاعری  قدرِ  اول  سے  ذرا  اتری  ہوئی  سہی  لیکن  یہ  کارنامہ  قدر  اول  کی  چیز  ہے۔  حسرت  کے  کلام  میں  ایک  ایسی  صفت  ہے  جو  ان  کے  معاصرین  میں  نہیں  ہے،  یعنی  وہ  صفت  جسے  اہل  لکھنو  مزہ  کہتے  ہیں۔  حسرت  کے  کلام  میں  باسی  پن  شاید  پیدا  ہو  ہی  نہیں  سکتا۔  تو  ہم  کیا  سمجھیں؟  حسرت  کو  نشاطیہ  شاعر  سمجھیں  یا  المیہ۔  بلند  نشاطیہ  یا  بلند  المیہ  تو  نہیں  لیکن  ایک  طربیہ  صفت  حسرت  کی  غزل  میں  ضرور  رچ  اٹھی  ہے  جس  میں  ایک  حزن  خفی  کا  عنصر  بھی  گھلا  ملا  ہوا  ہے۔  ان  کی  غزل  میں  ایک  ذہنی  گدگدی،  ایک  داخلی  چھیڑ  چھاڑ،  ایک  حسین  چہل،  ایک  راس  لیلا  کا  انداز  اور  راس  لیلا  کی  گلنار  فضا،  ایک  بے  نیازانہ  لگاوٹ  جس  میں  فقر  و  قلندری  کی  صفت  کے  ساتھ  ساتھ  جرأت  کی  چوما  چاٹی  بھی  شامل  ہے۔  یہ  ہے  وہ  رومانی  طربیہ  جس  کی  تخلیق  حسرت  کے  شعور  وشاعری  نے  کی۔  عجب  کیا  کہ  کرشن  کی  راس  لیلا  سے  جو  حسرت  کے  مزاج  و  وجدان  کو  ایک  فطری  مناسبت  تھی  وہی  متعدد  بار  کشاں  کشاں  انھیں  جنم  اشٹمی  کے  موقعوں  پر  برندابن  اور  برسانے  تک  کھینچ  لے  جاتی  تھی۔  حسرت  کے  کلام  اور  ان  کے  معاصرین  بلکہ  میں  تو  کہوں  گا  کسی  بھی  اور  غزل  گو  کا  کلام  پڑھ  کر  ہم  یہ  بات  صرف  حسرت  کے  متعلق  کہہ  سکتے  ہیں  ’’کیا  خوب  آدمی  تھا۔‘‘  اس  شخص  نے  اپنے  قلم  سے  ایسا  پھاگ  کھیلا  ہے  کہ  ’’ہولی  ہے‘‘  کی  آوازیں  فضا  میں  ہمیشہ  گونجتی  رہیں  گی۔  حسرت  کی  غزل  ایک  نہایت  تربیت  یافتہ  اور  رچا  ہوا  ٹھٹھول  ہے،  تلخی،  سمیت،  زندگی  سے  بیزاری،  خشونت  جو  کبھی  کبھی  بہیمیت  کا  رنگ  اختیار  کرلیتی  تھی،  معشوق  سے  جذبۂ  انتقام،  ناگوار  شکوہ  وشکایت،  گلا  گھونٹ  دینے  والا  احساسِ  ناکامی،  ان  تمام  برائیوں  سے  حسرت  نے  اردو  کو  پاک  کر  دیا۔  خاص  کر  شکوہ  و  شکایت  کی  ناگوار  روایت  کو  انتہائی  خوشگوار  اور  رنگین  روایت  بنادیا۔  حسرت  کی  جبینِ  شاعری  پر  کوئی  بل  یا  شکن  نہیں۔  انھوں  نے  کاروبار  حسن  وعشق  میں  بدمعاملگی  کو  خوش  معاملگی  کا  مرتبہ  دے  دیا۔  اردو  غزل  کی  یہ  رنگین  مزاجی  تنہا  حسرت  کا  عطیہ  ہے۔  فضائے  غزل  میں  گلال  اڑ  رہا  ہے۔  حسرت  کے  باغ  میں  ہمیشہ  بسنت  رت  کا  گلنار  سماں  رہتا  ہے۔  یہ  اور  بات  ہے  کہ  جاندادہ  بہار  قلوبِ  نغمۂ  بہار  سے  سیر  ہوکر  ایسا  نغمہ  بھی  سننا  چاہیں۔  مثلاً،  عبرت  گورکھپوری،  کیا  ڈھونڈتی  ہے  باغ  میں  میرے  تو  اے  خزاں  تو  جانتی  ہے  سب  کے  چمن  میں  بہار  ہے  یا  (نامعلوم)  اور  کچھ  باتیں  کرو  اے  ہم  سفیرانِ  چمن  یہ  نہ  پوچھو  کیوں  قفس  میں  مجھ  کو  آرام  آگیا  یا  غالب،  قفس  میں  مجھ  سے  رودادِ  چمن  کہتے  نہ  ڈر  ہمدم  گری  ہے  جس  پہ  کل  بجلی  وہ  میرا  آشیاں  کیوں  ہو  یا  ناسخ،  جنوں  پسند  بھی  کیا  چھاؤں  ہے  ببولوں  کی  عجب  بہار  ہے  ان  زرد  زرد  پھولوں  کی  یا  آتش،  نسیمِ  صبح  سے  مرجھایا  جاتا  ہوں  وہ  غنچہ  ہوں  وہ  گل  ہوں  میں  جسے  شبنم  بلائے  آسمانی  ہے  یا  صبا،  باغباں  بلبلِ  کشتہ  کو  کفن  کیا  دیتا  پیرہن  گل  کا  نہ  اترا،  کبھی  میلا  ہوکر  یا  جلال،  جلال  باغِ  جہاں  میں  وہ  عندلیب  ہیں  ہم  چمن  کو  پھول  ملے،  ہم  کو  خار  بھی  نہ  ملا  یا  حفیظ  جون  پوری،  بیٹھ  جاتے  ہیں  جہاں  چھاؤں  گھنی  ہوتی  ہے  ہائے  کیا  چیز  غریب  الوطنی  ہوتی  ہے  یا  میر،  رنگ  گل  وبوئے  گل  ہوتے  ہیں  ہوا  دونوں  کیاقافلہ  جاتا  ہے،  تو  بھی  جو  چلا  چاہے  یا  میر  ہی  کا  یہ  مصرع،  اب  کے  بھی  دن  بہار  کے  یونہی  گزر  گئے  یہ  ہے  بہار  کا  المیہ  بلکہ  کئی  لحاظ  سے  زندگی  کا  المیہ۔  حسرت  کے  یہاں  جو  چیز  نہیں  ہے  وہ  ہے  بلند  تر  سنجیدگی  (Higher  serios  ness)،  آفاقیت،  گہرائی،  عظمت،  بلندی،  ہیجان  (High  passion)،  کمیاب  یا  نادر  اعلیٰ  لمحات  (Supreme  moments)،  احساسِ  لامحدود،  خوابناکی،  عمیق  رمزیت،  استعجاب،  معاملہ  بندی  سے  ماورا  حسن  و  عشق  کا  مجرد  تصور  و  وجدان،  خیر  وبرکت  کی  پاکیزہ  فضا،  امرت  میں  ڈوبی  ہوئی  وہ  آواز  جو  شاعری  کو  زندگی  کے  لئے  ایک  آشیرواد  (کلمۂ  دعائیہ)  بنادیتی  ہے،  نشاط  والم  کی  وہ  آخری  منزلیں  جہاں  تعین  کے  پردے  اٹھ  جاتے  ہیں۔  کلام  حسرت  کے  صوتیات  میں  جو  ایک  رقاقت  ہے  وہ  ان  کے  تخیل  اور  شعور  میں  بھی  ہے۔  حسرت  کی  شاعری  میں  رگ  پٹھے  (Muscles)  کی  کمی  ہے۔  ان  کی  آواز  میں  ٹھوس  پن  (Body)  نہیں  ہے،  یعنی  ان  کی  آواز  بھرپور  نہیں  ہے،  ان  کی  آوز  تحت  اللہجہ  (Undertone)  یعنی  گنگناہٹ  ہے۔  زیر  لب  تکلم  ابھر  نہیں  پاتا۔  یہی  وہ  باتیں  ہیں  جو  حسین  ترین  غزل  گوئی  سے  انھیں  میر،  آتش  وغالب  سے  پیچھے  رکھتی  ہیں  لیکن  صف  دوئم  کے  شعراء  کا  انھیں  سب  سے  بڑا  شاعر  بنا  دیتی  ہے۔  عملی  حیثیت  سے  حسرت  کا  کردار  اردو  کے  بڑے  سے  بڑے  شعرا  سے  بلند  ہے  لیکن  عاشق  کی  حیثیت  سے  وہ  اردو  کے  بلند  ترین  غزل  گو  شعرا  کے  احساسات  و  تجربات  ہمیں  نہیں  دے  سکے۔  ان  کی  زندگی  اول  درجہ  کی  ہے،  ان  کی  عاشقی  اور  عشقیہ  شاعری  بہت  حسین،  بہت  پر  خلوص،  بہت  سی  خوبیوں  کی  حامل  ہے  مگر  ہے  میزان  قدر  دوئم  کی۔  حسرت  کی  شاعری  کی  جبیں  پر  کوئی  شکن  نہیں،  یہ  سچ  ہے  لیکن  اس  جبینِ  شاعری  پر  وہ  تیور  بھی  نہیں  ہے،  اس  پر  وہ  جگمگاہٹیں  اور  پرچھائیاں  بھی  نہیں  پڑتیں  جو  خلافت  کائنات  یا  پیغمبری  کی  نشانی  ہیں۔  ان  کی  عشقیہ  غزل  اگرچہ  ہمارے  کلیجے  کا  ٹکڑا  نہیں  ہے،  پھر  بھی  کلیجے  سے  لگائے  رکھنے  کی  چیز  ضرور  ہے۔  حسرت  کی  غزل  گوئی  بھلادی  جانے  والی  چیز  نہیں  ہے۔  ہمیشہ  گونجتی  رہنے  والی  چیز  ہے۔  اگر  میرؔ،  حسرت  کی  غزل  پر  اظہار  رائے  کرتے  تو  اسے  چوما  چاٹی  نہ  کہتے۔  وہ  جہان  عشق  کا  ذکر  کر  کے  شاید  حسرت  سے  یہ  کہتے  کہ،  سرسری  تم  جہان  سے  گزرے  ورنہ  ہر  جا  جہانِ  دیگر  تھا  حسرت  کی  شاعری  کے  چہرے  پر  ایک  ایسی  سرخی  ہے  جو  شاید  ہی  کسی  اور  غزل  گو  کے  چہرۂ  شاعری  پر  نظر  آئے  اور  یہ  سرخی  چہرے  کو  خوبصورتی  ہی  نہیں  دیتی  بلکہ  اس  میں  وہ  عظمت  و  احترام  پیدا  کرتی  ہے  جو  غم  کی  سنجیدگی  اور  سوز  وساز  کی  دردمند  حلاوت  کا  نتیجہ  ہے۔  حسرت  مقاماتِ  حسن  وعشق  سے  ہنستے  کھیلتے  اور  چھیڑ  کرتے  ہوئے  گزر  جاتے  ہیں،  لیکن  یہ  سیرِ  سرسری  بھی  کتنی  رنگا  رنگ  وفرحت  بخش  ہے،  کتنی  طربناک  ہے،  کتنی  سبک  رو  ہے،  یہ  ’سوز  و  ساز  کم  کم‘  بڑی  پیاری  چیز  ہے۔  ہم  نہیں  چاہتے  کہ  ہم  سے  یہ  چھین  لی  جائے۔  میں  سوال  اٹھا  کر  بے  جواب  دیے  چھوڑ  دیتا  ہوں  کہ  حسرت  اور  ان  کے  ہم  عصر  مشاہیر  میں  سب  سے  بڑے  حسرت  ہیں  یا  کوئی  اور۔  لیکن  اگر  میرے  کتب  خانے  سے  امیر  و  داغ  سے  لے  کر  آج  تک  کے  مشہور  غزل  گو  شعراء  کے  دواوین  چوری  ہو  جائیں  تو  مجھے  ہر  دیوان  کے  چوری  جانے  کا  غم  ہوگا  لیکن  حسرت  کے  دیوان  کے  چوری  جانے  کا  سب  سے  بڑا  قلق  ہوگا۔ ']"
منیر نیازی,"['  یہ  رستے  یہ  لمبے  رستے  کس  جانب  جاتے  ہیں  بہت  پرانے  کچھ  محلوں  کے  اندر  بچھڑے  یار  ملاتے  ہیں  اونچے  گہرے  جنگلوں  کے  اندر  شعر  کی  طرح  ڈراتے  ہیں  یا  پھر  ایسے  گھوم  گھما  کے  پھر  واپس  لے  آتے  ہیں ', '  اب  جو  ملے  تو  روک  کے  پوچھوں  دیکھا  بھی  ہے  کبھی  اپنا  حال  کہاں  گئی  وہ  رنگت  تیری  سانپوں  جیسی  چال  باتیں  کرتی  اسرای  آنکھیں  ہوا  سے  اڑتے  بال  کہاں  گیا  وہ  ٹھاٹھیں  مارتا  لہو  کا  اندھا  زور  سانسوں  کی  سی  گرم  جوانی  لے  گئے  کون  سے  چور ', '  کچھ  شوق  تھا  یار  فقیری  کا  کچھ  عشق  نے  در  در  بھٹکایا  کچھ  یار  نے  کسر  نہ  چھوڑی  تھی  کچھ  زہر  رقیب  نے  گھول  دیا  کچھ  ہجر  فراق  کا  رنگ  چڑھا  کچھ  یار  نے  غم  انمول  دیا  کچھ  قسمت  تھی  بد  قسمت  کی  کچھ  ہجر  وصال  میں  گھول  دیا  کچھ  یوں  بھی  راہیں  مشکل  تھیں  کچھ  غم  کا  گلے  میں  طوق  بھی  تھا  کچھ  شہر  کے  لوگ  بھی  ظالم  تھے  کچھ  مرنے  کا  ہمیں  شوق  بھی  تھا ', '  دور  ہی  دور  رہی  بس  مجھ  سے  پاس  وہ  میرے  آ  نہ  سکی  تھی  لیکن  اس  کو  چاہ  تھی  میری  وہ  یہ  بھید  چھپا  نہ  سکی  تھی  اب  وہ  کہاں  ہے  اور  کیسی  ہے  یہ  تو  کوئی  بتا  نہ  سکے  گا  پر  کوئی  اس  کی  نظروں  کو  میرے  دل  سے  مٹا  نہ  سکے  گا  اب  وہ  خواب  میں  دلہن  بن  کر  میرے  پاس  چلی  آتی  ہے  میں  اس  کو  تکتا  رہتا  ہوں  لیکن  وہ  روتی  جاتی  ہے ', '  میں  اس  کی  آنکھوں  کو  دیکھتا  رہتا  ہوں  مگر  میری  سمجھ  میں  کچھ  نہیں  آتا  میں  اس  کی  باتوں  کو  سنتا  رہتا  ہوں  مگر  میری  سمجھ  میں  کچھ  نہیں  آتا  اب  اگر  وہ  کبھی  مجھ  سے  ملے  تو  میں  اس  سے  بات  نہیں  کروں  گا  اس  کی  طرف  دیکھوں  گا  بھی  نہیں  میں  کوشش  کروں  گا  میرا  دل  کہیں  اور  مبتلا  ہو  جائے  اب  میں  اسے  یاد  بنا  دینا  چاہتا  ہوں ', '  ہمیشہ  دیر  کر  دیتا  ہوں  میں  ہر  کام  کرنے  میں  ضروری  بات  کہنی  ہو  کوئی  وعدہ  نبھانا  ہو  اسے  آواز  دینی  ہو  اسے  واپس  بلانا  ہو  ہمیشہ  دیر  کر  دیتا  ہوں  میں  مدد  کرنی  ہو  اس  کی  یار  کی  ڈھارس  بندھانا  ہو  بہت  دیرینہ  رستوں  پر  کسی  سے  ملنے  جانا  ہو  ہمیشہ  دیر  کر  دیتا  ہوں  میں  بدلتے  موسموں  کی  سیر  میں  دل  کو  لگانا  ہو  کسی  کو  یاد  رکھنا  ہو  کسی  کو  بھول  جانا  ہو  ہمیشہ  دیر  کر  دیتا  ہوں  میں  کسی  کو  موت  سے  پہلے  کسی  غم  سے  بچانا  ہو  حقیقت  اور  تھی  کچھ  اس  کو  جا  کے  یہ  بتانا  ہو  ہمیشہ  دیر  کر  دیتا  ہوں  میں  ہر  کام  کرنے  میں۔۔۔۔۔ ', '  زندہ  رہیں  تو  کیا  ہے  جو  مر  جائیں  ہم  تو  کیا  دنیا  سے  خامشی  سے  گزر  جائیں  ہم  تو  کیا  ہستی  ہی  اپنی  کیا  ہے  زمانے  کے  سامنے  اک  خواب  ہیں  جہاں  میں  بکھر  جائیں  ہم  تو  کیا  اب  کون  منتظر  ہے  ہمارے  لیے  وہاں  شام  آ  گئی  ہے  لوٹ  کے  گھر  جائیں  ہم  تو  کیا  دل  کی  خلش  تو  ساتھ  رہے  گی  تمام  عمر  دریائے  غم  کے  پار  اتر  جائیں  ہم  تو  کیا ', '  ستارے  جو  دمکتے  ہیں  کسی  کی  چشم  حیراں  میں  ملاقاتیں  جو  ہوتی  ہیں  جمال  ابر  و  باراں  میں  یہ  نا\u200c\u200c  آباد  وقتوں  میں  دل  ناشاد  میں  ہوگی  محبت  اب  نہیں  ہوگی  یہ  کچھ  دن  بعد  میں  ہوگی  گزر  جائیں  گے  جب  یہ  دن  یہ  ان  کی  یاد  میں  ہوگی ', '  آ  گئی  یاد  شام  ڈھلتے  ہی  بجھ  گیا  دل  چراغ  جلتے  ہی  کھل  گئے  شہر  غم  کے  دروازے  اک  ذرا  سی  ہوا  کے  چلتے  ہی  کون  تھا  تو  کہ  پھر  نہ  دیکھا  تجھے  مٹ  گیا  خواب  آنکھ  ملتے  ہی  خوف  آتا  ہے  اپنے  ہی  گھر  سے  ماہ  شب  تاب  کے  نکلتے  ہی  تو  بھی  جیسے  بدل  سا  جاتا  ہے  عکس  دیوار  کے  بدلتے  ہی  خون  سا  لگ  گیا  ہے  ہاتھوں  میں  چڑھ  گیا  زہر  گل  مسلتے  ہی ', '  خیال  جس  کا  تھا  مجھے  خیال  میں  ملا  مجھے  سوال  کا  جواب  بھی  سوال  میں  ملا  مجھے  گیا  تو  اس  طرح  گیا  کہ  مدتوں  نہیں  ملا  ملا  جو  پھر  تو  یوں  کہ  وہ  ملال  میں  ملا  مجھے  تمام  علم  زیست  کا  گزشتگاں  سے  ہی  ہوا  عمل  گزشتہ  دور  کا  مثال  میں  ملا  مجھے  نہال  سبز  رنگ  میں  جمال  جس  کا  ہے  منیرؔ  کسی  قدیم  خواب  کے  محال  میں  ملا  مجھے ', '  غم  کی  بارش  نے  بھی  تیرے  نقش  کو  دھویا  نہیں  تو  نے  مجھ  کو  کھو  دیا  میں  نے  تجھے  کھویا  نہیں  نیند  کا  ہلکا  گلابی  سا  خمار  آنکھوں  میں  تھا  یوں  لگا  جیسے  وہ  شب  کو  دیر  تک  سویا  نہیں  ہر  طرف  دیوار  و  در  اور  ان  میں  آنکھوں  کے  ہجوم  کہہ  سکے  جو  دل  کی  حالت  وہ  لب  گویا  نہیں  جرم  آدم  نے  کیا  اور  نسل  آدم  کو  سزا  کاٹتا  ہوں  زندگی  بھر  میں  نے  جو  بویا  نہیں  جانتا  ہوں  ایک  ایسے  شخص  کو  میں  بھی  منیرؔ  غم  سے  پتھر  ہو  گیا  لیکن  کبھی  رویا  نہیں ', '  کہہ  بھی  دے  اب  وہ  سب  باتیں  جو  دل  میں  پوشیدہ  ہیں  سارے  روپ  دکھا  دے  مجھ  کو  جو  اب  تک  نادیدہ  ہیں  ایک  ہی  رات  کے  تارے  ہیں  ہم  دونوں  اس  کو  جانتے  ہیں  دوری  اور  مجبوری  کیا  ہے  اس  کو  بھی  پہچانتے  ہیں  کیوں  پھر  دونوں  مل  نہیں  سکتے  کیوں  یہ  بندھن  ٹوٹا  ہے  یا  کوئی  کھوٹ  ہے  تیرے  دل  میں  یا  میرا  غم  جھوٹا  ہے ', '  بے  چین  بہت  پھرنا  گھبرائے  ہوئے  رہنا  اک  آگ  سی  جذبوں  کی  دہکائے  ہوئے  رہنا  چھلکائے  ہوئے  چلنا  خوشبو  لب  لعلیں  کی  اک  باغ  سا  ساتھ  اپنے  مہکائے  ہوئے  رہنا  اس  حسن  کا  شیوہ  ہے  جب  عشق  نظر  آئے  پردے  میں  چلے  جانا  شرمائے  ہوئے  رہنا  اک  شام  سی  کر  رکھنا  کاجل  کے  کرشمے  سے  اک  چاند  سا  آنکھوں  میں  چمکائے  ہوئے  رہنا  عادت  ہی  بنا  لی  ہے  تم  نے  تو  منیرؔ  اپنی  جس  شہر  میں  بھی  رہنا  اکتائے  ہوئے  رہنا ']"
منور رانا,"['  اس  کی  ہر  بات  ہر  اشارے  ہر  کنائے  کو  میں  آسانی  سے  سمجھ  لیتا  تھا  لیکن  پتہ  نہیں  کیوں  اس  نے  میرے  لکھے  ہوئے  پرانے  خطوط  میں  سوئے  ہوئے  بے  قصور  لفظوں  کو  اپنی  لال  رنگ  کی  لپ  اسٹک  سے  ہرا  کرنے  کی  کوشش  کی  ہے  کیوں ', '  کل  رات  بارش  سے  جسم  اور  آنسوؤں  سے  چہرہ  بھیگ  رہا  تھا  اس  کے  غم  کی  پردہ  داری  شاید  خدا  بھی  کرنا  چاہتا  تھا  لیکن  دھوپ  نکلنے  کے  بعد  جسم  تو  سوکھ  گیا  لیکن  آنکھوں  نے  قدرت  کا  کہنا  ماننے  سے  بھی  انکار  کر  دیا  اس  کے  اداس  ہونٹ  پتھر  کے  ہو  گئے  تھے  اور  پتھر  مسکرا  نہیں  سکتے ', '  عشق  ہے  تو  عشق  کا  اظہار  ہونا  چاہئے  آپ  کو  چہرے  سے  بھی  بیمار  ہونا  چاہئے  آپ  دریا  ہیں  تو  پھر  اس  وقت  ہم  خطرے  میں  ہیں  آپ  کشتی  ہیں  تو  ہم  کو  پار  ہونا  چاہئے  ایرے  غیرے  لوگ  بھی  پڑھنے  لگے  ہیں  ان  دنوں  آپ  کو  عورت  نہیں  اخبار  ہونا  چاہئے  زندگی  تو  کب  تلک  در  در  پھرائے  گی  ہمیں  ٹوٹا  پھوٹا  ہی  سہی  گھر  بار  ہونا  چاہئے  اپنی  یادوں  سے  کہو  اک  دن  کی  چھٹی  دے  مجھے  عشق  کے  حصے  میں  بھی  اتوار  ہونا  چاہئے ', '  کیا  ضروری  ہے  کہ  ہم  فون  پہ  باتیں  بھی  کریں  کیا  ضروری  ہے  کہ  ہر  لفظ  مہکنے  بھی  لگے  کیا  ضروری  ہے  کہ  ہر  زخم  سے  خوشبو  آئے  کیا  ضروری  ہے  وفادار  رہیں  ہم  دونوں  کیا  ضروری  ہے  دوا  ساری  اثر  کر  جائے  کیا  ضروری  ہے  کہ  ہر  خواب  ہم  اچھا  دیکھیں  کیا  ضروری  ہے  کہ  جو  چاہیں  وہی  ہو  جائے  کیا  ضروری  ہے  کہ  موسم  ہو  ہمارا  ساتھی  کیا  ضروری  ہے  سفر  میں  کہیں  سایہ  بھی  ملے  کیا  ضروری  ہے  تبسم  یوں  ہی  موجود  رہے  کیا  ضروری  ہے  ہر  اک  راہ  میں  جگنو  چمکیں  کیا  ضروری  ہے  کہ  اشکوں  کو  روانی  بھی  ملے  کیا  ضروری  ہے  کہ  ملنا  ہی  مقدر  ٹھہرے  کیا  ضروری  ہے  کہ  ہر  روز  ملیں  ہم  دونوں  ہم  جہاں  گاؤں  بسائیں  وہاں  اک  جھیل  بھی  ہو  کیا  ضروری  ہے  محبت  تری  تکمیل  بھی  ہو ', '  میرے  اسکول  مری  یادوں  کے  پیکر  سن  لے  میں  ترے  واسطے  روتا  ہوں  برابر  سن  لے  تیرے  استادوں  نے  محنت  سے  پڑھایا  ہے  مجھے  تیری  بینچوں  نے  ہی  انسان  بنایا  ہے  مجھے  نا  تراشیدہ  سا  ہیرا  تھا  تراشا  تو  نے  ذہن  تاریک  کو  بخشا  ہے  اجالا  تو  نے  علم  کی  جھیل  کا  تیراک  بنایا  ہے  مجھے  خوف  کو  چھین  کے  بے  باک  بنایا  ہے  مجھے  تجھ  سے  شفقت  بھی  ملی  تجھ  سے  محبت  بھی  ملی  دولت  علم  ملی  مجھ  کو  شرافت  بھی  ملی  شفقتیں  ایسی  ملی  ہیں  مجھے  استادوں  کی  پرورش  کرتا  ہو  جیسے  کوئی  شہزادوں  کی  تیری  چاہت  میں  میں  اس  درجہ  بھی  کھو  جاتا  تھا  تیری  بینچوں  پہ  ہی  کچھ  دیر  کو  سو  جاتا  تھا ', '  خفا  ہونا  ذرا  سی  بات  پر  تلوار  ہو  جانا  مگر  پھر  خود  بہ  خود  وہ  آپ  کا  گلنار  ہو  جانا  کسی  دن  میری  رسوائی  کا  یہ  کارن  نہ  بن  جائے  تمہارا  شہر  سے  جانا  مرا  بیمار  ہو  جانا  وہ  اپنا  جسم  سارا  سونپ  دینا  میری  آنکھوں  کو  مری  پڑھنے  کی  کوشش  آپ  کا  اخبار  ہو  جانا  کبھی  جب  آندھیاں  چلتی  ہیں  ہم  کو  یاد  آتا  ہے  ہوا  کا  تیز  چلنا  آپ  کا  دیوار  ہو  جانا  بہت  دشوار  ہے  میرے  لیے  اس  کا  تصور  بھی  بہت  آسان  ہے  اس  کے  لیے  دشوار  ہو  جانا  کسی  کی  یاد  آتی  ہے  تو  یہ  بھی  یاد  آتا  ہے  کہیں  چلنے  کی  ضد  کرنا  مرا  تیار  ہو  جانا  کہانی  کا  یہ  حصہ  اب  بھی  کوئی  خواب  لگتا  ہے  ترا  سر  پر  بٹھا  لینا  مرا  دستار  ہو  جانا  محبت  اک  نہ  اک  دن  یہ  ہنر  تم  کو  سکھا  دے  گی  بغاوت  پر  اترنا  اور  خود  مختار  ہو  جانا  نظر  نیچی  کیے  اس  کا  گزرنا  پاس  سے  میرے  ذرا  سی  دیر  رکنا  پھر  صبا  رفتار  ہو  جانا ', '  بادشاہوں  کو  سکھایا  ہے  قلندر  ہونا  آپ  آسان  سمجھتے  ہیں  منور  ہونا  ایک  آنسو  بھی  حکومت  کے  لیے  خطرہ  ہے  تم  نے  دیکھا  نہیں  آنکھوں  کا  سمندر  ہونا  صرف  بچوں  کی  محبت  نے  قدم  روک  لیے  ورنہ  آسان  تھا  میرے  لیے  بے  گھر  ہونا  ہم  کو  معلوم  ہے  شہرت  کی  بلندی  ہم  نے  قبر  کی  مٹی  کا  دیکھا  ہے  برابر  ہونا  اس  کو  قسمت  کی  خرابی  ہی  کہا  جائے  گا  آپ  کا  شہر  میں  آنا  مرا  باہر  ہونا  سوچتا  ہوں  تو  کہانی  کی  طرح  لگتا  ہے  راستے  سے  مرا  تکنا  ترا  چھت  پر  ہونا  مجھ  کو  قسمت  ہی  پہنچنے  نہیں  دیتی  ورنہ  ایک  اعزاز  ہے  اس  در  کا  گداگر  ہونا  صرف  تاریخ  بتانے  کے  لیے  زندہ  ہوں  اب  مرا  گھر  میں  بھی  ہونا  ہے  کلنڈر  ہونا ', '  کسی  کو  گھر  ملا  حصے  میں  یا  کوئی  دکاں  آئی  میں  گھر  میں  سب  سے  چھوٹا  تھا  مرے  حصے  میں  ماں  آئی  یہاں  سے  جانے  والا  لوٹ  کر  کوئی  نہیں  آیا  میں  روتا  رہ  گیا  لیکن  نہ  واپس  جا  کے  ماں  آئی  ادھورے  راستے  سے  لوٹنا  اچھا  نہیں  ہوتا  بلانے  کے  لیے  دنیا  بھی  آئی  تو  کہاں  آئی  کسی  کو  گاؤں  سے  پردیس  لے  جائے  گی  پھر  شاید  اڑاتی  ریل  گاڑی  ڈھیر  سارا  پھر  دھواں  آئی  مرے  بچوں  میں  ساری  عادتیں  موجود  ہیں  میری  تو  پھر  ان  بد  نصیبوں  کو  نہ  کیوں  اردو  زباں  آئی  قفس  میں  موسموں  کا  کوئی  اندازہ  نہیں  ہوتا  خدا  جانے  بہار  آئی  چمن  میں  یا  خزاں  آئی  گھروندے  تو  گھروندے  ہیں  چٹانیں  ٹوٹ  جاتی  ہیں  اڑانے  کے  لیے  آندھی  اگر  نام  و  نشاں  آئی  کبھی  اے  خوش  نصیبی  میرے  گھر  کا  رخ  بھی  کر  لیتی  ادھر  پہنچی  ادھر  پہنچی  یہاں  آئی  وہاں  آئی ', '  بھلا  پانا  بہت  مشکل  ہے  سب  کچھ  یاد  رہتا  ہے  محبت  کرنے  والا  اس  لیے  برباد  رہتا  ہے  اگر  سونے  کے  پنجڑے  میں  بھی  رہتا  ہے  تو  قیدی  ہے  پرندہ  تو  وہی  ہوتا  ہے  جو  آزاد  رہتا  ہے  چمن  میں  گھومنے  پھرنے  کے  کچھ  آداب  ہوتے  ہیں  ادھر  ہرگز  نہیں  جانا  ادھر  صیاد  رہتا  ہے  لپٹ  جاتی  ہے  سارے  راستوں  کی  یاد  بچپن  میں  جدھر  سے  بھی  گزرتا  ہوں  میں  رستہ  یاد  رہتا  ہے  ہمیں  بھی  اپنے  اچھے  دن  ابھی  تک  یاد  ہیں  راناؔ  ہر  اک  انسان  کو  اپنا  زمانہ  یاد  رہتا  ہے ']"
ناصر کاظمی,"['  نیت  شوق  بھر  نہ  جائے  کہیں  تو  بھی  دل  سے  اتر  نہ  جائے  کہیں  آج  دیکھا  ہے  تجھ  کو  دیر  کے  بعد  آج  کا  دن  گزر  نہ  جائے  کہیں  نہ  ملا  کر  اداس  لوگوں  سے  حسن  تیرا  بکھر  نہ  جائے  کہیں  آرزو  ہے  کہ  تو  یہاں  آئے  اور  پھر  عمر  بھر  نہ  جائے  کہیں  جی  جلاتا  ہوں  اور  سوچتا  ہوں  رائیگاں  یہ  ہنر  نہ  جائے  کہیں  آؤ  کچھ  دیر  رو  ہی  لیں  ناصرؔ  پھر  یہ  دریا  اتر  نہ  جائے  کہیں ', '  دل  میں  اک  لہر  سی  اٹھی  ہے  ابھی  کوئی  تازہ  ہوا  چلی  ہے  ابھی  کچھ  تو  نازک  مزاج  ہیں  ہم  بھی  اور  یہ  چوٹ  بھی  نئی  ہے  ابھی  شور  برپا  ہے  خانۂ  دل  میں  کوئی  دیوار  سی  گری  ہے  ابھی  بھری  دنیا  میں  جی  نہیں  لگتا  جانے  کس  چیز  کی  کمی  ہے  ابھی  تو  شریک  سخن  نہیں  ہے  تو  کیا  ہم  سخن  تیری  خامشی  ہے  ابھی  یاد  کے  بے  نشاں  جزیروں  سے  تیری  آواز  آ  رہی  ہے  ابھی  شہر  کی  بے  چراغ  گلیوں  میں  زندگی  تجھ  کو  ڈھونڈتی  ہے  ابھی  سو  گئے  لوگ  اس  حویلی  کے  ایک  کھڑکی  مگر  کھلی  ہے  ابھی  تم  تو  یارو  ابھی  سے  اٹھ  بیٹھے  شہر  میں  رات  جاگتی  ہے  ابھی  وقت  اچھا  بھی  آئے  گا  ناصرؔ  غم  نہ  کر  زندگی  پڑی  ہے  ابھی ', '  اپنی  دھن  میں  رہتا  ہوں  میں  بھی  تیرے  جیسا  ہوں  او  پچھلی  رت  کے  ساتھی  اب  کے  برس  میں  تنہا  ہوں  تیری  گلی  میں  سارا  دن  دکھ  کے  کنکر  چنتا  ہوں  مجھ  سے  آنکھ  ملائے  کون  میں  تیرا  آئینہ  ہوں  میرا  دیا  جلائے  کون  میں  ترا  خالی  کمرہ  ہوں  تیرے  سوا  مجھے  پہنے  کون  میں  ترے  تن  کا  کپڑا  ہوں  تو  جیون  کی  بھری  گلی  میں  جنگل  کا  رستہ  ہوں  آتی  رت  مجھے  روئے  گی  جاتی  رت  کا  جھونکا  ہوں  اپنی  لہر  ہے  اپنا  روگ  دریا  ہوں  اور  پیاسا  ہوں ', '  دل  دھڑکنے  کا  سبب  یاد  آیا  وہ  تری  یاد  تھی  اب  یاد  آیا  آج  مشکل  تھا  سنبھلنا  اے  دوست  تو  مصیبت  میں  عجب  یاد  آیا  دن  گزارا  تھا  بڑی  مشکل  سے  پھر  ترا  وعدۂ  شب  یاد  آیا  تیرا  بھولا  ہوا  پیمان  وفا  مر  رہیں  گے  اگر  اب  یاد  آیا  پھر  کئی  لوگ  نظر  سے  گزرے  پھر  کوئی  شہر  طرب  یاد  آیا  حال  دل  ہم  بھی  سناتے  لیکن  جب  وہ  رخصت  ہوا  تب  یاد  آیا  بیٹھ  کر  سایۂ  گل  میں  ناصرؔ  ہم  بہت  روئے  وہ  جب  یاد  آیا ']"
اکبر الہ آبادی,"['  خدا  علی  گڑھ  کے  مدرسے  کو  تمام  امراض  سے  شفا  دے  بھرے  ہوئے  ہیں  رئیس  زادے  امیر  زادے  شریف  زادے  لطیف  و  خوش  وضع  چست  و  چالاک  و  صاف  و  پاکیزہ  شاد  و  خرم  طبیعتوں  میں  ہے  ان  کی  جودت  دلوں  میں  ان  کے  ہیں  نیک  ارادے  کمال  محنت  سے  پڑھ  رہے  ہیں  کمال  غیرت  سے  پڑھ  رہے  ہیں  سوار  مشرق  راہ  میں  ہیں  تو  مغربی  راہ  میں  پیادے  ہر  اک  ہے  ان  میں  کا  بے  شک  ایسا  کہ  آپ  اسے  چاہتے  ہیں  جیسا  دکھاوے  محفل  میں  قد  رعنا  جو  آپ  آئیں  تو  سر  جھکا  دے  فقیر  مانگے  تو  صاف  کہہ  دیں  کہ  تو  ہے  مضبوط  جا  کما  کھا  قبول  فرمائیں  آپ  دعوت  تو  اپنا  سرمایہ  کل  کھلا  دے  بتوں  سے  ان  کو  نہیں  لگاوٹ  مسوں  کی  لیتے  نہیں  وہ  آہٹ  تمام  قوت  ہے  صرف  خواندن  نظر  کے  بھولے  ہیں  دل  کے  سادے  نظر  بھی  آئے  جو  زلف  پیچاں  تو  سمجھیں  یہ  کوئی  پالیسی  ہے  الکٹرک  لائٹ  اس  کو  سمجھیں  جو  برق  وش  کوئی  کودے  نکلتے  ہیں  کر  کے  غول  بندی  بنام  تہذیب  و  درد  مندی  یہ  کہہ  کے  لیتے  ہیں  سب  سے  چندے  جو  تم  ہمیں  دو  تمہیں  خدا  دے  انہیں  اسی  بات  پر  یقیں  ہے  کہ  بس  یہی  اصل  کار  دیں  ہے  اسی  سے  ہوگا  فروغ  قومی  اسی  سے  چمکیں  گے  باپ  دادے  مکان  کالج  کے  سب  مکیں  ہیں  ابھی  انہیں  تجربے  نہیں  ہیں  خبر  نہیں  ہے  کہ  آگے  چل  کر  ہے  کیسی  منزل  ہیں  کیسے  جادے  دلوں  میں  ان  کے  ہیں  نور  ایماں  قوی  نہیں  ہے  مگر  نگہباں  ہوائے  منطق  ادائے  طفلی  یہ  شمع  ایسا  نہ  ہو  بجھا  دے  فریب  دے  کر  نکالے  مطلب  سکھائے  تحقیر  دین  و  مذہب  مٹا  دے  آخر  کو  دین  و  مذہب  نمود  ذاتی  کو  گو  بڑھا  دے  یہی  بس  اکبرؔ  کی  التجا  ہے  جناب  باری  میں  یہ  دعا  ہے  علوم  و  حکمت  کا  درس  ان  کو  پروفیسر  دیں  سمجھ  خدا  دے ', ""  سر  میں  شوق  کا  سودا  دیکھا  دہلی  کو  ہم  نے  بھی  جا  دیکھا  جو  کچھ  دیکھا  اچھا  دیکھا  کیا  بتلائیں  کیا  کیا  دیکھا  جمنا  جی  کے  پاٹ  کو  دیکھا  اچھے  ستھرے  گھاٹ  کو  دیکھا  سب  سے  اونچے  لاٹ  کو  دیکھا  حضرت  ''ڈیوک  کناٹؔ''  کو  دیکھا  پلٹن  اور  رسالے  دیکھے  گورے  دیکھے  کالے  دیکھے  سنگینیں  اور  بھالے  دیکھے  بینڈ  بجانے  والے  دیکھے  خیموں  کا  اک  جنگل  دیکھا  اس  جنگل  میں  منگل  دیکھا  برھما  اور  ورنگل  دیکھا  عزت  خواہوں  کا  دنگل  دیکھا  سڑکیں  تھیں  ہر  کمپ  سے  جاری  پانی  تھا  ہر  پمپ  سے  جاری  نور  کی  موجیں  لیمپ  سے  جاری  تیزی  تھی  ہر  جمپ  سے  جاری  ڈالی  میں  نارنگی  دیکھی  محفل  میں  سارنگی  دیکھی  بیرنگی  بارنگی  دیکھی  دہر  کی  رنگا  رنگی  دیکھی  اچھے  اچھوں  کو  بھٹکا  دیکھا  بھیڑ  میں  کھاتے  جھٹکا  دیکھا  منہ  کو  اگرچہ  لٹکا  دیکھا  دل  دربار  سے  اٹکا  دیکھا  ہاتھی  دیکھے  بھاری  بھرکم  ان  کا  چلنا  کم  کم  تھم  تھم  زریں  جھولیں  نور  کا  عالم  میلوں  تک  وہ  چم  چم  چم  چم  پر  تھا  پہلوئے  مسجد  جامع  روشنیاں  تھیں  ہر  سو  لامع  کوئی  نہیں  تھا  کسی  کا  سامع  سب  کے  سب  تھے  دید  کے  طامع  سرخی  سڑک  پر  کٹتی  دیکھی  سانس  بھی  بھیڑ  میں  گھٹتی  دیکھی  آتش  بازی  چھٹتی  دیکھی  لطف  کی  دولت  لٹتی  دیکھی  چوکی  اک  چولکھی  دیکھی  خوب  ہی  چکھی  پکھی  دیکھی  ہر  سو  نعمت  رکھی  دیکھی  شہد  اور  دودھ  کی  مکھی  دیکھی  ایک  کا  حصہ  من  و  سلویٰ  ایک  کا  حصہ  تھوڑا  حلوا  ایک  کا  حصہ  بھیڑ  اور  بلوا  میرا  حصہ  دور  کا  جلوا  اوج  بریش  راجا  دیکھا  پرتو  تخت  و  تاج  کا  دیکھا  رنگ  زمانہ  آج  کا  دیکھا  رخ  کرزن  مہراج  کا  دیکھا  پہنچے  پھاند  کے  سات  سمندر  تحت  میں  ان  کے  بیسوں  بندر  حکمت  و  دانش  ان  کے  اندر  اپنی  جگہ  ہر  ایک  سکندر  اوج  بخت  ملاقی  ان  کا  چرخ  ہفت  طبقاقی  ان  کا  محفل  ان  کی  ساقی  ان  کا  آنکھیں  میری  باقی  ان  کا  ہم  تو  ان  کے  خیر  طلب  ہیں  ہم  کیا  ایسے  ہی  سب  کے  سب  ہیں  ان  کے  راج  کے  عمدہ  ڈھب  ہیں  سب  سامان  عیش  و  طرب  ہیں  اگزبشن  کی  شان  انوکھی  ہر  شے  عمدہ  ہر  شے  چوکھی  اقلیدس  کی  ناپی  جوکھی  من  بھر  سونے  کی  لاگت  سوکھی  جشن  عظیم  اس  سال  ہوا  ہے  شاہی  فورٹ  میں  بال  ہوا  ہے  روشن  ہر  اک  ہال  ہوا  ہے  قصۂ  ماضی  حال  ہوا  ہے  ہے  مشہور  کوچہ  و  برزن  بال  میں  ناچیں  لیڈی  کرزن  طائر  ہوش  تھے  سب  کے  لرزن  رشک  سے  دیکھ  رہی  تھی  ہر  زن  ہال  میں  چمکیں  آ  کے  یکا  یک  زریں  تھی  پوشاک  جھکا  جھک  محو  تھا  ان  کا  اوج  سما  تک  چرخ  پہ  زہرہ  ان  کی  تھی  گاہک  گو  رقاصۂ  اوج  فلک  تھی  اس  میں  کہاں  یہ  نوک  پلک  تھی  اندر  کی  محفل  کی  جھلک  تھی  بزم  عشرت  صبح  تلک  تھی  کی  ہے  یہ  بندش  ذہن  رسا  نے  کوئی  مانے  خواہ  نہ  مانے  سنتے  ہیں  ہم  تو  یہ  افسانے  جس  نے  دیکھا  ہو  وہ  جانے "", '  رات  اس  مس  سے  کلیسا  میں  ہوا  میں  دو  چار  ہائے  وہ  حسن  وہ  شوخی  وہ  نزاکت  وہ  ابھار  زلف  پیچاں  میں  وہ  سج  دھج  کہ  بلائیں  بھی  مرید  قدر  رعنا  میں  وہ  چم  خم  کہ  قیامت  بھی  شہید  آنکھیں  وہ  فتنۂ  دوراں  کہ  گنہ  گار  کریں  گال  وہ  صبح  درخشاں  کہ  ملک  پیار  کریں  گرم  تقریر  جسے  سننے  کو  شعلہ  لپکے  دلکش  آواز  کہ  سن  کر  جسے  بلبل  جھپکے  دل  کشی  چال  میں  ایسی  کہ  ستارے  رک  جائیں  سرکشی  ناز  میں  ایسی  کہ  گورنر  جھک  جائیں  اتش  حسن  سے  تقوے  کو  جلانے  والی  بجلیاں  لطف  تبسم  سے  گرانے  والی  پہلوئے  حسن  بیاں  شوخیٔ  تقریر  میں  غرق  ترکی  و  مصر  و  فلسطین  کے  حالات  میں  برق  پس  گیا  لوٹ  گیا  دل  میں  سکت  ہی  نہ  رہی  سر  تھے  تمکین  کے  جس  گت  میں  وہ  گت  ہی  نہ  رہی  ضبط  کے  عزم  کا  اس  وقت  اثر  کچھ  نہ  ہوا  یا  حفیظ  کا  کیا  ورد  مگر  کچھ  نہ  ہوا  عرض  کی  میں  نے  کہ  اے  گلشن  فطرت  کی  بہار  دولت  و  عزت  و  ایماں  ترے  قدموں  پہ  نثار  تو  اگر  عہد  وفا  باندھ  کے  میری  ہو  جائے  ساری  دنیا  سے  مرے  قلب  کو  سیری  ہو  جائے  شوق  کے  جوش  میں  میں  نے  جو  زباں  یوں  کھولی  ناز  و  انداز  سے  تیور  کو  چڑھا  کر  بولی  غیر  ممکن  ہے  مجھے  انس  مسلمانوں  سے  بوئے  خوں  آتی  ہے  اس  قوم  کے  انسانوں  سے  لن  ترانی  کی  یہ  لیتے  ہیں  نمازی  بن  کر  حملے  سرحد  پہ  کیا  کرتے  ہیں  غازی  بن  کر  کوئی  بنتا  ہے  جو  مہدی  تو  بگڑ  جاتے  ہیں  آگ  میں  کودتے  ہیں  توپ  سے  لڑ  جاتے  ہیں  گل  کھلائے  کوئی  میداں  میں  تو  اترا  جائیں  پائیں  سامان  اقامت  تو  قیامت  ڈھائیں  مطمئن  ہو  کوئی  کیوں  کر  کہ  یہ  ہیں  نیک  نہاد  ہے  ہنوز  ان  کی  رگوں  میں  اثر  حکم  جہاد  دشمن  صبر  کی  نظروں  میں  لگاوٹ  آئی  کامیابی  کی  دل  زار  نے  آہٹ  پائی  عرض  کی  میں  نے  کہ  اے  لذت  جاں  راحت  روح  اب  زمانے  پہ  نہیں  ہے  اثر  آدم  و  نوح  شجر  طور  کا  اس  باغ  میں  پودا  ہی  نہیں  گیسوئے  حور  کا  اس  دور  میں  سودا  ہی  نہیں  اب  کہاں  ذہن  میں  باقی  ہیں  براق  و  رفرف  ٹکٹکی  بندھ  گئی  ہے  قوم  کی  انجن  کی  طرف  ہم  میں  باقی  نہیں  اب  خالد  جاں  باز  کا  رنگ  دل  پہ  غالب  ہے  فقط  حافظ  شیراز  کا  رنگ  یاں  نہ  وہ  نعرۂ  تکبیر  نہ  وہ  جوش  سپاہ  سب  کے  سب  آپ  ہی  پڑھتے  رہیں  سبحان  اللہ  جوہر  تیغ  مجاہد  ترے  ابرو  پہ  نثار  نور  ایماں  کا  ترے  آئینۂ  رو  پہ  نثار  اٹھ  گئی  صفحۂ  خاطر  سے  وہ  بحث  بد  و  نیک  دو  دلے  ہو  رہے  ہیں  کہتے  ہیں  اللہ  کو  ایک  موج  کوثر  کی  کہاں  اب  ہے  مرے  باغ  کے  گرد  میں  تو  تہذیب  میں  ہوں  پیر  مغاں  کا  شاگرد  مجھ  پہ  کچھ  وجہ  عتاب  آپ  کو  اے  جان  نہیں  نام  ہی  نام  ہے  ورنہ  میں  مسلمان  نہیں  جب  کہا  صاف  یہ  میں  نے  کہ  جو  ہو  صاحب  فہم  تو  نکالو  دل  نازک  سے  یہ  شبہ  یہ  وہم  میرے  اسلام  کو  اک  قصۂ  ماضی  سمجھو  ہنس  کے  بولی  کہ  تو  پھر  مجھ  کو  بھی  راضی  سمجھو ', '  یہ  موجودہ  طریقے  راہیٔ  ملک  عدم  ہوں  گے  نئی  تہذیب  ہوگی  اور  نئے  ساماں  بہم  ہوں  گے  نئے  عنوان  سے  زینت  دکھائیں  گے  حسیں  اپنی  نہ  ایسا  پیچ  زلفوں  میں  نہ  گیسو  میں  یہ  خم  ہوں  گے  نہ  خاتونوں  میں  رہ  جائے  گی  پردے  کی  یہ  پابندی  نہ  گھونگھٹ  اس  طرح  سے  حاجب  روئے  صنم  ہوں  گے  بدل  جائے  گا  انداز  طبائع  دور  گردوں  سے  نئی  صورت  کی  خوشیاں  اور  نئے  اسباب  غم  ہوں  گے  نہ  پیدا  ہوگی  خط  نسخ  سے  شان  ادب  آگیں  نہ  نستعلیق  حرف  اس  طور  سے  زیب  رقم  ہوں  گے  خبر  دیتی  ہے  تحریک  ہوا  تبدیل  موسم  کی  کھلیں  گے  اور  ہی  گل  زمزمے  بلبل  کے  کم  ہوں  گے  عقائد  پر  قیامت  آئے  گی  ترمیم  ملت  سے  نیا  کعبہ  بنے  گا  مغربی  پتلے  صنم  ہوں  گے  بہت  ہوں  گے  مغنی  نغمۂ  تقلید  یورپ  کے  مگر  بے  جوڑ  ہوں  گے  اس  لیے  بے  تال  و  سم  ہوں  گے  ہماری  اصطلاحوں  سے  زباں  نا  آشنا  ہوگی  لغات  مغربی  بازار  کی  بھاشا  سے  ضم  ہوں  گے  بدل  جائے  گا  معیار  شرافت  چشم  دنیا  میں  زیادہ  تھے  جو  اپنے  زعم  میں  وہ  سب  سے  کم  ہوں  گے  گزشتہ  عظمتوں  کے  تذکرے  بھی  رہ  نہ  جائیں  گے  کتابوں  ہی  میں  دفن  افسانۂ  جاہ  و  حشم  ہوں  گے  کسی  کو  اس  تغیر  کا  نہ  حس  ہوگا  نہ  غم  ہوگا  ہوئے  جس  ساز  سے  پیدا  اسی  کے  زیر  و  بم  ہوں  گے  تمہیں  اس  انقلاب  دہر  کا  کیا  غم  ہے  اے  اکبرؔ  بہت  نزدیک  ہیں  وہ  دن  کہ  تم  ہوگے  نہ  ہم  ہوں  گے ', ""  ایک  مس  سیمیں  بدن  سے  کر  لیا  لندن  میں  عقد  اس  خطا  پر  سن  رہا  ہوں  طعنہ  ہائے  دل  خراش  کوئی  کہتا  ہے  کہ  بس  اس  نے  بگاڑی  نسل  قوم  کوئی  کہتا  ہے  کہ  یہ  ہے  بد  خصال  و  بد  معاش  دل  میں  کچھ  انصاف  کرتا  ہی  نہیں  کوئی  بزرگ  ہو  کے  اب  مجبور  خود  اس  راز  کو  کرتا  ہوں  فاش  ہوتی  تھی  تاکید  لندن  جاؤ  انگریزی  پڑھو  قوم  انگلش  سے  ملو  سیکھو  وہی  وضع  تراش  جگمگاتے  ہوٹلوں  کا  جا  کے  نظارہ  کرو  سوپ  و  کری  کے  مزے  لو  چھوڑ  کر  یخنی  و  آش  لیڈیوں  سے  مل  کے  دیکھو  ان  کے  انداز  و  طریق  ہال  میں  ناچو  کلب  میں  جاکے  کھیلو  ان  سے  تاش  بادۂ  تہذیب  یورپ  کے  چڑھاؤ  خم  کے  خم  ایشیا  کے  شیشۂ  تقویٰ  کو  کر  دو  پاش  پاش  جب  عمل  اس  پر  کیا  پریوں  کا  سایہ  ہو  گیا  جس  سے  تھا  دل  کی  حرارت  کو  سراسر  انتعاش  سامنے  تھیں  لیڈیاں  زہرہ  وش  و  جادو  نظر  یاں  جوانی  کی  امنگ  اور  ان  کو  عاشق  کی  تلاش  اس  کی  چتون  سحر  آگیں  اس  کی  باتیں  دل  ربا  چال  اس  کی  فتنہ  خیز  اس  کی  نگاہیں  برق  پاش  وہ  فروغ  آتش  رخ  جس  کے  آگے  آفتاب  اس  طرح  جیسے  کہ  پیش  شمع  پروانے  کی  لاش  جب  یہ  صورت  تھی  تو  ممکن  تھا  کہ  اک  برق  بلا  دست  سیمیں  کو  بڑھاتی  اور  میں  کہتا  دور  باش؟  دونوں  جانب  تھا  رگوں  میں  جوش  خون  فتنہ  زا  دل  ہی  تھا  آخر  نہیں  تھی  برف  کی  یہ  کوئی  قاش  بار  بار  آتا  ہے  اکبرؔ  میرے  دل  میں  یہ  خیال  حضرت  سید  سے  جاکر  عرض  کرتا  کوئی  کاش  'درمیان  قعر  دریا  تختہ  بندم  کردہ  ای  'باز  می  گوئی  کہ  دامن  تر  مکن  ہشیار  باش' "", '  نامہ  نہ  کوئی  یار  کا  پیغام  بھیجئے  اس  فصل  میں  جو  بھیجئے  بس  آم  بھیجئے  ایسا  ضرور  ہو  کہ  انہیں  رکھ  کے  کھا  سکوں  پختہ  اگرچہ  بیس  تو  دس  خام  بھیجئے  معلوم  ہی  ہے  آپ  کو  بندے  کا  ایڈریس  سیدھے  الہ  آباد  مرے  نام  بھیجئے  ایسا  نہ  ہو  کہ  آپ  یہ  لکھیں  جواب  میں  تعمیل  ہوگی  پہلے  مگر  دام  بھیجئے ', '  آنکھیں  مجھے  تلووں  سے  وہ  ملنے  نہیں  دیتے  ارمان  مرے  دل  کے  نکلنے  نہیں  دیتے  خاطر  سے  تری  یاد  کو  ٹلنے  نہیں  دیتے  سچ  ہے  کہ  ہمیں  دل  کو  سنبھلنے  نہیں  دیتے  کس  ناز  سے  کہتے  ہیں  وہ  جھنجھلا  کے  شب  وصل  تم  تو  ہمیں  کروٹ  بھی  بدلنے  نہیں  دیتے  پروانوں  نے  فانوس  کو  دیکھا  تو  یہ  بولے  کیوں  ہم  کو  جلاتے  ہو  کہ  جلنے  نہیں  دیتے  حیران  ہوں  کس  طرح  کروں  عرض  تمنا  دشمن  کو  تو  پہلو  سے  وہ  ٹلنے  نہیں  دیتے  دل  وہ  ہے  کہ  فریاد  سے  لبریز  ہے  ہر  وقت  ہم  وہ  ہیں  کہ  کچھ  منہ  سے  نکلنے  نہیں  دیتے  گرمئ  محبت  میں  وہ  ہیں  آہ  سے  مانع  پنکھا  نفس  سرد  کا  جھلنے  نہیں  دیتے ', '  غمزہ  نہیں  ہوتا  کہ  اشارا  نہیں  ہوتا  آنکھ  ان  سے  جو  ملتی  ہے  تو  کیا  کیا  نہیں  ہوتا  جلوہ  نہ  ہو  معنی  کا  تو  صورت  کا  اثر  کیا  بلبل  گل  تصویر  کا  شیدا  نہیں  ہوتا  اللہ  بچائے  مرض  عشق  سے  دل  کو  سنتے  ہیں  کہ  یہ  عارضہ  اچھا  نہیں  ہوتا  تشبیہ  ترے  چہرے  کو  کیا  دوں  گل  تر  سے  ہوتا  ہے  شگفتہ  مگر  اتنا  نہیں  ہوتا  میں  نزع  میں  ہوں  آئیں  تو  احسان  ہے  ان  کا  لیکن  یہ  سمجھ  لیں  کہ  تماشا  نہیں  ہوتا  ہم  آہ  بھی  کرتے  ہیں  تو  ہو  جاتے  ہیں  بدنام  وہ  قتل  بھی  کرتے  ہیں  تو  چرچا  نہیں  ہوتا ', '  آہ  جو  دل  سے  نکالی  جائے  گی  کیا  سمجھتے  ہو  کہ  خالی  جائے  گی  اس  نزاکت  پر  یہ  شمشیر  جفا  آپ  سے  کیوں  کر  سنبھالی  جائے  گی  کیا  غم  دنیا  کا  ڈر  مجھ  رند  کو  اور  اک  بوتل  چڑھا  لی  جائے  گی  شیخ  کی  دعوت  میں  مے  کا  کام  کیا  احتیاطاً  کچھ  منگا  لی  جائے  گی  یاد  ابرو  میں  ہے  اکبرؔ  محو  یوں  کب  تری  یہ  کج  خیالی  جائے  گی ', '  اکبرالہ  آبادی  دلی  میں  خواجہ  حسن  نظامی  کے  ہاں  مہمان  تھے۔  سب  لوگ  کھانا  کھانے  لگے  تو  آلو  کی  ترکاری  اکبر  کو  بہت  پسند  آئی۔  انہوں  نے  خواجہ  صاحب  کی  دختر  حور  بانو  سے  (جو  کھانا  کھلارہی  تھی)  پوچھا  کہ  بڑے  اچھے  آلو  ہیں۔  کہاں  سے  آئے  ہیں؟  اس  نے  جواب  دیا  کہ  میرے  خالو  بازار  سے  لائے  ہیں۔  اس  پر  اکبرؔ  نے  فی  البدیہہ  شعر  پڑھا،  لائے  ہیں  ڈھونڈکے  بازار  سے  آلو  اچھے  اس  میں  کچھ  شک  نہیں  ہیں  حور  کے  خالو  اچھے ', '  اکبرکے  مشہور  ہوجانے  پر  بہت  سے  لوگوں  نے  ان  کی  شاگردی  کا  دعوی  کردیا۔  ایک  صاحب  کو  دور  کی  سوجھی۔  انہوں  نے  خود  کو  اکبر  کا  استاد  مشہور  کردیا۔  اکبر  کو  جب  یہ  اطلاع  پہنچی  کہ  حیدرآباد  میں  ان  کے  ایک  استاد  کا  ظہور  ہوا  ہے،  تو  کہنے  لگے،  ’’ہاں  مولوی  صاحب  کا  ارشاد  سچ  ہے۔  مجھے  یاد  پڑتا  ہے  میرے  بچپن  میں  ایک  مولوی  صاحب  الہ  آباد  میں  تھے۔  وہ  مجھے  علم  سکھاتے  تھے  اور  میں  انہیں  عقل،  مگر  دونوں  ناکام  رہے۔  نہ  مولوی  صاحب  کو  عقل  آئی  اور  نہ  مجھ  کو  علم۔‘‘ ', '  ہر  ایک  سے  سنا  نیا  فسانہ  ہم  نے  دیکھا  دنیا  میں  ایک  زمانہ  ہم  نے  اول  یہ  تھا  کہ  واقفیت  پہ  تھا  ناز  آخر  یہ  کھلا  کہ  کچھ  نہ  جانا  ہم  نے ', '  کلکتہ  کی  مشہور  مغنیہ  گوہر  جان  ایک  مرتبہ  الہ  آباد  گئی  اور  جانکی  بائی  طوائف  کے  مکان  پر  ٹھہری۔  جب  گوہر  جان  رخصت  ہونے  لگی  تو  اپنی  میزبان  سے  کہا  کہ  ’’میرا  دل  خان  بہادر  سید  اکبر  الہ  آبادی  سے  ملنے  کو  بہت  چاہتا  ہے۔‘‘  جانکی  بائی  نے  کہا  کہ  ’’آج  میں  وقت  مقرر  کرلوں  گی،  کل  چلیں  گے۔‘‘  چنانچہ  دوسرے  دن  دونوں  اکبر  الہ  آبادی  کے  ہاں  پہنچیں۔  جانکی  بائی  نے  تعارف  کرایا  اور  کہا  یہ  کلکتہ  کی  نہایت  مشہور  و  معروف  مغنیہ  گوہر  جان  ہیں۔  آپ  سے  ملنے  کا  بے  حد  اشتیاق  تھا،  لہذا  ان  کو  آپ  سے  ملانے  لائی  ہوں۔  اکبر  نے  کہا،  ’’زہے  نصیب،  ورنہ  میں  نہ  نبی  ہوں  نہ  امام،  نہ  غوث،  نہ  قطب  اور  نہ  کوئی  ولی  جو  قابل  زیارت  خیال  کیا  جاؤں۔  پہلے  جج  تھا  اب  ریٹائر  ہوکر  صرف  اکبرؔ  رہ  گیا  ہوں۔  حیران  ہوں  کہ  آپ  کی  خدمت  میں  کیا  تحفہ  پیش  کروں۔  خیر  ایک  شعر  بطور  یادگار  لکھے  دیتا  ہوں۔‘‘  یہ  کہہ  کر  مندرجہ  ذیل  شعر  ایک  کاغذ  پر  لکھا  اور  گوہر  جان  کے  حوالے  کیا۔  خوش  نصیب  آج  بھلا  کون  ہے  گوہر  کے  سوا  سب  کچھ  اللہ  نے  دے  رکھا  ہے  شوہر  کے  سوا ', '  دنیا  کرتی  ہے  آدمی  کو  برباد  افکار  سے  رہتی  ہے  طبیعت  ناشاد  دو  چیزیں  ہیں  بس  محافظ  دل  کی  عقبیٰ  کا  تصور  اور  اللہ  کی  یاد ', '  ایک  دن  اکبر  الہ  آبادی  سے  ان  کے  ایک  دوست  ملنے  آئے۔  اکبرؔ  نے  پوچھا،  ’’کہئے  آج  ادھر  کیسے  بھول  پڑے۔‘‘  انہوں  نے  جواب  دیا،  ’’آج  شب  برات  ہے۔  لہذا  آپ  سے  شبراتی  لینے  آیا  ہوں۔‘‘  اس  پر  اکبر  الہ  آبادی  نے  برجستہ  جواب  دیا،  تحفۂ  شب  رات  تمہیں  کیا  دوں  جان  من  تم  تو  خود  پٹاخہ  ہو ', '  نامور  ادیب  اور  شاعر  مرحوم  سید  اکبر  حسین  اکبرؔ  الہ  آبادی  اپنی  روشن  خیالی  کے  باوجود  مشرقی  تہذیب  کے  دلدادہ  تھے  اور  وضع  کے  پابند۔  داڑھی  منڈوانے  کا  روا  ج  ہندوستان  میں  عام  تھا۔  لیکن  لارڈ  کرزن  جب  ہندوستان  آئے  تو  ان  کی  دیکھا  دیکھی  مونچھ  بھی  صفایا  ہونے  لگی۔  پہلے  پہل  خان  بہادر  سید  آل  نبی  وکیل  آگرہ  اور  مسٹر  مظہر  الحق  بیرسٹر  نے  لارڈ  کرزن  کی  تقلید  کی۔  پھر  تو  انگریزی  دانوں  میں  عام  رواج  ہوگیا۔  چنانچہ  آپ  نے  اس  کی  ہجو  میں  حسب  ذیل  قطعہ  ارشاد  فرمایا،  کردیا  کرزن  نے  زن  مردوں  کو  صورت  دیکھئے  آبرو  چہرے  کی  سب  فیشن  بناکر  پونچھ  لی  سچ  یہ  ہے  انسان  کو  یورپ  نے  ہلکا  کردیا  ابتدا  ڈاڑھی  سے  کی  اور  انتہا  میں  مونچھ  لی ', '  میں  نے  کہا  کیوں  لاش  پہ  آقا  کی  ہے  مرتا  ہوٹل  کی  طرف  جا  کہ  غذا  بھی  ہے  کوئی  چیز  کتے  نے  کہا  ہو  یہ  جہالت  کہ  تعصب  لیکن  مرے  نزدیک  وفا  بھی  ہے  کوئی  چیز ', '  بھولتا  جاتا  ہے  یورپ  آسمانی  باپ  کو  بس  خدا  سمجھا  ہے  اس  نے  برق  کو  اور  بھاپ  کو  برق  گر  جائے  گی  اک  دن  اور  اڑ  جائے  گی  بھاپ  دیکھنا  اکبرؔ  بچائے  رکھنا  اپنے  آپ  کو ', '  دنیا  سے  میل  کی  ضرورت  ہی  نہیں  مجھ  کو  اس  کھیل  کی  ضرورت  ہی  نہیں  درپیش  ہے  منزل  عدم  اے  اکبرؔ  اس  راہ  میں  ریل  کی  ضرورت  ہی  نہیں ', '  بے  پردہ  کل  جو  آئیں  نظر  چند  بیبیاں  اکبرؔ  زمیں  میں  غیرت  قومی  سے  گڑ  گیا  پوچھا  جو  میں  نے  آپ  کا  پردہ  وہ  کیا  ہوا  کہنے  لگیں  کہ  عقل  پہ  مردوں  کے  پڑ  گیا ', '  نئی  تہذیب  میں  بھی  مذہبی  تعلیم  شامل  ہے  مگر  یوں  ہی  کہ  گویا  آب  زمزم  مے  میں  داخل  ہے  کہاں  تک  داد  دوں  تیری  بلاغت  کی  میں  اے  اکبرؔ  یہ  تیرا  ایک  مطلع  لاکھ  مضمونوں  کا  حاصل  ہے ', '  یہ  بات  غلط  کہ  دار  الاسلام  ہے  ہند  یہ  جھوٹ  کہ  ملک  لچھمنؔ  و  رامؔ  ہے  ہند  ہم  سب  ہیں  مطیع  و  خیر  خواہ  انگلش  یورپ  کے  لیے  بس  ایک  گودام  ہے  ہند ', '  چھوڑ  لٹریچر  کو  اپنی  ہسٹری  کو  بھول  جا  شیخ  و  مسجد  سے  تعلق  ترک  کر  اسکول  جا  چار  دن  کی  زندگی  ہے  کوفت  سے  کیا  فائدہ  کھا  ڈبل  روٹی  کلرکی  کر  خوشی  سے  پھول  جا ', '  خدا  حافظ  مسلمانوں  کا  اکبر  مجھے  تو  ان  کی  خوشحالی  سے  ہے  یاس  یہ  عاشق  شاہد  مقصود  کے  ہیں  نہ  جائیں  گے  ولیکن  سعی  کے  پاس  سناؤں  تم  کو  اک  فرضی  لطیفہ  کیا  ہے  جس  کو  میں  نے  زیب  قرطاس  کہا  مجنوں  سے  یہ  لیلیٰ  کی  ماں  نے  کہ  بیٹا  تو  اگر  کر  لے  ایم  اے  پاس  تو  فوراً  بیاہ  دوں  لیلیٰ  کو  تجھ  سے  بلا  دقت  میں  بن  جاؤں  تری  ساس  کہا  مجنوں  نے  یہ  اچھی  سنائی  کجا  عاشق  کجا  کالج  کی  بکواس  کجا  یہ  فطرتی  جوش  طبیعت  کجا  ٹھونسی  ہوئی  چیزوں  کا  احساس  بڑی  بی  آپ  کو  کیا  ہو  گیا  ہے  ہرن  پہ  لادی  جاتی  ہے  کہیں  گھاس  یہ  اچھی  قدردانی  آپ  نے  کی  مجھے  سمجھا  ہے  کوئی  ہر  چرن  داس  دل  اپنا  خون  کرنے  کو  ہوں  موجود  نہیں  منظور  مغز  سر  کا  آماس  یہی  ٹھہری  جو  شرط  وصل  لیلیٰ  تو  استعفیٰ  مرا  با  حسرت  و  یاس ', '  خدا  حافظ  مسلمانوں  کا  اکبرؔ  مجھے  تو  ان  کی  خوشحالی  سے  ہے  یاس  یہ  عاشق  شاہد  مقصود  کے  ہیں  نہ  جائیں  گے  ولیکن  سعی  کے  پاس  سناؤں  تم  کو  اک  فرضی  لطیفہ  کیا  ہے  جس  کو  میں  نے  زیب  قرطاس  کہا  مجنوں  سے  یہ  لیلیٰ  کی  ماں  نے  کہ  بیٹا  تو  اگر  کر  لے  ایم  اے  پاس  تو  فوراً  بیاہ  دوں  لیلیٰ  کو  تجھ  سے  بلا  دقت  میں  بن  جاؤں  تری  ساس  کہا  مجنوں  نے  یہ  اچھی  سنائی  کجا  عاشق  کجا  کالج  کی  بکواس  کجا  یہ  فطرتی  جوش  طبیعت  کجا  ٹھونسی  ہوئی  چیزوں  کا  احساس  بڑی  بی  آپ  کو  کیا  ہو  گیا  ہے  ہرن  پہ  لادی  جاتی  ہے  کہیں  گھاس  یہ  اچھی  قدر  دانی  آپ  نے  کی  مجھے  سمجھا  ہے  کوئی  ہرچرن  داس  دل  اپنا  خون  کرنے  کو  ہوں  موجود  نہیں  منظور  مغز  سر  کا  آماس  یہی  ٹھہری  جو  شرط  وصل  لیلیٰ  تو  استعفیٰ  مرا  با  حسرت  و  یاس ', '  عشرتیؔ  گھر  کی  محبت  کا  مزا  بھول  گئے  کھا  کے  لندن  کی  ہوا  عہد  وفا  بھول  گئے  پہنچے  ہوٹل  میں  تو  پھر  عید  کی  پروا  نہ  رہی  کیک  کو  چکھ  کے  سوئیوں  کا  مزا  بھول  گئے  بھولے  ماں  باپ  کو  اغیار  کے  چرنوں  میں  وہاں  سایۂ  کفر  پڑا  نور  خدا  بھول  گئے  موم  کی  پتلیوں  پر  ایسی  طبیعت  پگھلی  چمن  ہند  کی  پریوں  کی  ادا  بھول  گئے  کیسے  کیسے  دل  نازک  کو  دکھایا  تم  نے  خبر  فیصلۂ  روز  جزا  بھول  گئے  بخل  ہے  اہل  وطن  سے  جو  وفا  میں  تم  کو  کیا  بزرگوں  کی  وہ  سب  جود  و  عطا  بھول  گئے  نقل  مغرب  کی  ترنگ  آئی  تمہارے  دل  میں  اور  یہ  نکتہ  کہ  مری  اصل  ہے  کیا  بھول  گئے  کیا  تعجب  ہے  جو  لڑکوں  نے  بھلایا  گھر  کو  جب  کہ  بوڑھے  روش  دین  خدا  بھول  گئے ', '  دنیا  میں  ہوں  دنیا  کا  طلب  گار  نہیں  ہوں  بازار  سے  گزرا  ہوں  خریدار  نہیں  ہوں  زندہ  ہوں  مگر  زیست  کی  لذت  نہیں  باقی  ہر  چند  کہ  ہوں  ہوش  میں  ہشیار  نہیں  ہوں  اس  خانۂ  ہستی  سے  گزر  جاؤں  گا  بے  لوث  سایہ  ہوں  فقط  نقش  بہ  دیوار  نہیں  ہوں  افسردہ  ہوں  عبرت  سے  دوا  کی  نہیں  حاجت  غم  کا  مجھے  یہ  ضعف  ہے  بیمار  نہیں  ہوں  وہ  گل  ہوں  خزاں  نے  جسے  برباد  کیا  ہے  الجھوں  کسی  دامن  سے  میں  وہ  خار  نہیں  ہوں  یا  رب  مجھے  محفوظ  رکھ  اس  بت  کے  ستم  سے  میں  اس  کی  عنایت  کا  طلب  گار  نہیں  ہوں  گو  دعوی  تقوی  نہیں  درگاہ  خدا  میں  بت  جس  سے  ہوں  خوش  ایسا  گنہ  گار  نہیں  ہوں  افسردگی  و  ضعف  کی  کچھ  حد  نہیں  اکبرؔ  کافر  کے  مقابل  میں  بھی  دیں  دار  نہیں  ہوں ']"
ظفر اقبال,"['  زید  سے  زیدی  بنا  اور  بکر  سے  بکری  ہوا  سامنا  بزدل  سے  تھا  میں  اس  لیے  بکری  ہوا  یوں  سجا  رکھا  تھا  قربانی  کا  بکرا  شوخ  نے  دل  ہمارا  دیکھتے  ہی  دیکھتے  بکری  ہوا ', '  منڈی  مویشیات  میں  ساری  اتر  گئی  بکرے  سے  پہلے  کھال  ہماری  اتر  گئی  گاڑی  ہمارے  شوق  ملاقات  کی  ظفرؔ  پٹری  پہ  چڑھتے  چڑھتے  بچاری  اتر  گئی ', '  بیاں  ہو  ہی  نہیں  سکتی  کسی  سے  شان  بکرے  کی  کہ  ہوتی  جاتی  ہے  اب  تو  یہی  پہچان  بکرے  کی  جہاں  سے  تحفتاً  بھیجی  گئی  تھی  عید  کے  دن  سے  وہیں  پھرتی  پھراتی  آ  گئی  ہے  ران  بکرے  کی ', '  نہیں  کہ  تیرے  اشارے  نہیں  سمجھتا  ہوں  سمجھ  تو  لیتا  ہوں  سارے  نہیں  سمجھتا  ہوں  ترا  چڑھا  ہوا  دریا  سمجھ  میں  آتا  ہے  ترے  خموش  کنارے  نہیں  سمجھتا  ہوں  کدھر  سے  نکلا  ہے  یہ  چاند  کچھ  نہیں  معلوم  کہاں  کے  ہیں  یہ  ستارے  نہیں  سمجھتا  ہوں  کہیں  کہیں  مجھے  اپنی  خبر  نہیں  ملتی  کہیں  کہیں  ترے  بارے  نہیں  سمجھتا  ہوں  جو  دائیں  بائیں  بھی  ہیں  اور  آگے  پیچھے  بھی  انہیں  میں  اب  بھی  تمہارے  نہیں  سمجھتا  ہوں  خود  اپنے  دل  سے  یہی  اختلاف  ہے  میرا  کہ  میں  غموں  کو  غبارے  نہیں  سمجھتا  ہوں  کبھی  تو  ہوتا  ہے  میری  سمجھ  سے  باہر  ہی  کبھی  میں  شرم  کے  مارے  نہیں  سمجھتا  ہوں  کہیں  تو  ہیں  جو  مرے  خواب  دیکھتے  ہیں  ظفرؔ  کوئی  تو  ہیں  جنہیں  پیارے  نہیں  سمجھتا  ہوں ', '  تھکنا  بھی  لازمی  تھا  کچھ  کام  کرتے  کرتے  کچھ  اور  تھک  گیا  ہوں  آرام  کرتے  کرتے  اندر  سب  آ  گیا  ہے  باہر  کا  بھی  اندھیرا  خود  رات  ہو  گیا  ہوں  میں  شام  کرتے  کرتے  یہ  عمر  تھی  ہی  ایسی  جیسی  گزار  دی  ہے  بدنام  ہوتے  ہوتے  بدنام  کرتے  کرتے  پھنستا  نہیں  پرندہ  ہے  بھی  اسی  فضا  میں  تنگ  آ  گیا  ہوں  دل  کو  یوں  دام  کرتے  کرتے  کچھ  بے  خبر  نہیں  تھے  جو  جانتے  ہیں  مجھ  کو  میں  کوچ  کر  رہا  تھا  بسرام  کرتے  کرتے  سر  سے  گزر  گیا  ہے  پانی  تو  زور  کرتا  سب  روک  رکتے  رکتے  سب  تھام  کرتے  کرتے  کس  کے  طواف  میں  تھے  اور  یہ  دن  آ  گئے  ہیں  کیا  خاک  تھی  کہ  جس  کو  احرام  کرتے  کرتے  جس  موڑ  سے  چلے  تھے  پہنچے  ہیں  پھر  وہیں  پر  اک  رائیگاں  سفر  کو  انجام  کرتے  کرتے  آخر  ظفرؔ  ہوا  ہوں  منظر  سے  خود  ہی  غائب  اسلوب  خاص  اپنا  میں  عام  کرتے  کرتے ', '  بس  ایک  بار  کسی  نے  گلے  لگایا  تھا  پھر  اس  کے  بعد  نہ  میں  تھا  نہ  میرا  سایا  تھا  گلی  میں  لوگ  بھی  تھے  میرے  اس  کے  دشمن  لوگ  وہ  سب  پہ  ہنستا  ہوا  میرے  دل  میں  آیا  تھا  اس  ایک  دشت  میں  سو  شہر  ہو  گئے  آباد  جہاں  کسی  نے  کبھی  کارواں  لٹایا  تھا  وہ  مجھ  سے  اپنا  پتا  پوچھنے  کو  آ  نکلے  کہ  جن  سے  میں  نے  خود  اپنا  سراغ  پایا  تھا  مرے  وجود  سے  گلزار  ہو  کے  نکلی  ہے  وہ  آگ  جس  نے  ترا  پیرہن  جلایا  تھا  مجھی  کو  طعنۂ  غارت  گری  نہ  دے  پیارے  یہ  نقش  میں  نے  ترے  ہاتھ  سے  مٹایا  تھا  اسی  نے  روپ  بدل  کر  جگا  دیا  آخر  جو  زہر  مجھ  پہ  کبھی  نیند  بن  کے  چھایا  تھا  ظفرؔ  کی  خاک  میں  ہے  کس  کی  حسرت  تعمیر  خیال  و  خواب  میں  کس  نے  یہ  گھر  بنایا  تھا ', '  یہاں  کسی  کو  بھی  کچھ  حسب  آرزو  نہ  ملا  کسی  کو  ہم  نہ  ملے  اور  ہم  کو  تو  نہ  ملا  غزال  اشک  سر  صبح  دوب  مژگاں  پر  کب  آنکھ  اپنی  کھلی  اور  لہو  لہو  نہ  ملا  چمکتے  چاند  بھی  تھے  شہر  شب  کے  ایواں  میں  نگار  غم  سا  مگر  کوئی  شمع  رو  نہ  ملا  انہی  کی  رمز  چلی  ہے  گلی  گلی  میں  یہاں  جنہیں  ادھر  سے  کبھی  اذن  گفتگو  نہ  ملا  پھر  آج  مے  کدۂ  دل  سے  لوٹ  آئے  ہیں  پھر  آج  ہم  کو  ٹھکانے  کا  ہم  سبو  نہ  ملا ', '  اپنا  تو  خیر  نامۂ  اعمال  لے  گئے  جس  جس  کے  جو  بھی  ہاتھ  لگا  مال  لے  گئے  تالا  لگا  کے  باندھ  رکھا  تھا  رقیب  نے  بکرا  کھڑا  ہے  چور  مگر  کھال  لے  گئے ', '  خامشی  اچھی  نہیں  انکار  ہونا  چاہئے  یہ  تماشا  اب  سر  بازار  ہونا  چاہئے  خواب  کی  تعبیر  پر  اصرار  ہے  جن  کو  ابھی  پہلے  ان  کو  خواب  سے  بیدار  ہونا  چاہئے  ڈوب  کر  مرنا  بھی  اسلوب  محبت  ہو  تو  ہو  وہ  جو  دریا  ہے  تو  اس  کو  پار  ہونا  چاہئے  اب  وہی  کرنے  لگے  دیدار  سے  آگے  کی  بات  جو  کبھی  کہتے  تھے  بس  دیدار  ہونا  چاہئے  بات  پوری  ہے  ادھوری  چاہئے  اے  جان  جاں  کام  آساں  ہے  اسے  دشوار  ہونا  چاہئے  دوستی  کے  نام  پر  کیجے  نہ  کیونکر  دشمنی  کچھ  نہ  کچھ  آخر  طریق  کار  ہونا  چاہئے  جھوٹ  بولا  ہے  تو  قائم  بھی  رہو  اس  پر  ظفرؔ  آدمی  کو  صاحب  کردار  ہونا  چاہئے ']"
اختر الایمان,"['  دور  برگد  کی  گھنی  چھاؤں  میں  خاموش  و  ملول  جس  جگہ  رات  کے  تاریک  کفن  کے  نیچے  ماضی  و  حال  گنہ  گار  نمازی  کی  طرح  اپنے  اعمال  پہ  رو  لیتے  ہیں  چپکے  چپکے  ایک  ویران  سی  مسجد  کا  شکستہ  سا  کلس  پاس  بہتی  ہوئی  ندی  کو  تکا  کرتا  ہے  اور  ٹوٹی  ہوئی  دیوار  پہ  چنڈول  کبھی  گیت  پھیکا  سا  کوئی  چھیڑ  دیا  کرتا  ہے  گرد  آلود  چراغوں  کو  ہوا  کے  جھونکے  روز  مٹی  کی  نئی  تہہ  میں  دبا  جاتے  ہیں  اور  جاتے  ہوئے  سورج  کے  وداعی  انفاس  روشنی  آ  کے  دریچوں  کی  بجھا  جاتے  ہیں  حسرت  شام  و  سحر  بیٹھ  کے  گنبد  کے  قریب  ان  پریشان  دعاؤں  کو  سنا  کرتی  ہے  جو  ترستی  ہی  رہیں  رنگ  اثر  کی  خاطر  اور  ٹوٹا  ہوا  دل  تھام  لیا  کرتی  ہے  یا  ابابیل  کوئی  آمد  سرما  کے  قریب  اس  کو  مسکن  کے  لیے  ڈھونڈ  لیا  کرتی  ہے  اور  محراب  شکستہ  میں  سمٹ  کر  پہروں  داستاں  سرد  ممالک  کی  کہا  کرتی  ہے  ایک  بوڑھا  گدھا  دیوار  کے  سائے  میں  کبھی  اونگھ  لیتا  ہے  ذرا  بیٹھ  کے  جاتے  جاتے  یا  مسافر  کوئی  آ  جاتا  ہے  وہ  بھی  ڈر  کر  ایک  لمحے  کو  ٹھہر  جاتا  ہے  آتے  آتے  فرش  جاروب  کشی  کیا  ہے  سمجھتا  ہی  نہیں  کالعدم  ہو  گیا  تسبیح  کے  دانوں  کا  نظام  طاق  میں  شمع  کے  آنسو  ہیں  ابھی  تک  باقی  اب  مصلٰی  ہے  نہ  منبر  نہ  مؤذن  نہ  امام  آ  چکے  صاحب  افلاک  کے  پیغام  و  سلام  کوہ  و  در  اب  نہ  سنیں  گے  وہ  صدائے  جبریل  اب  کسی  کعبہ  کی  شاید  نہ  پڑے  گی  بنیاد  کھو  گئی  دشت  فراموشی  میں  آواز  خلیل  چاند  پھیکی  سی  ہنسی  ہنس  کے  گزر  جاتا  ہے  ڈال  دیتے  ہیں  ستارے  دھلی  چادر  اپنی  اس  نگار  دل  یزداں  کے  جنازے  پہ  بس  اک  چشم  نم  کرتی  ہے  شبنم  یہاں  اکثر  اپنی  ایک  میلا  سا  اکیلا  سا  فسردہ  سا  دیا  روز  رعشہ  زدہ  ہاتھوں  سے  کہا  کرتا  ہے  تم  جلاتے  ہو  کبھی  آ  کے  بجھاتے  بھی  نہیں  ایک  جلتا  ہے  مگر  ایک  بجھا  کرتا  ہے  تیز  ندی  کی  ہر  اک  موج  تلاطم  بردوش  چیخ  اٹھتی  ہے  وہیں  دور  سے  فانی  فانی  کل  بہا  لوں  گی  تجھے  توڑ  کے  ساحل  کی  قیود  اور  پھر  گنبد  و  مینار  بھی  پانی  پانی ', '  تتلیاں  ناچتی  ہیں  پھول  سے  پھول  پہ  یوں  جاتی  ہیں  جیسے  اک  بات  ہے  جو  کان  میں  کہنی  ہے  خاموشی  سے  اور  ہر  پھول  ہنسا  پڑتا  ہے  سن  کر  یہ  بات  دھوپ  میں  تیزی  نہیں  ایسے  آتا  ہے  ہر  اک  جھونکا  ہوا  کا  جیسے  دست  شفقت  ہے  بڑی  عمر  کی  محبوبہ  کا  اور  مرے  شانوں  کو  اس  طرح  ہلا  جاتا  ہے  جیسے  میں  نیند  میں  ہوں  عورتیں  چرخے  لیے  بیٹھی  ہیں  کچھ  کپاس  اوٹتی  ہیں  کچھ  سلائی  کے  کسی  کام  میں  مصروف  ہیں  یوں  جیسے  یہ  کام  ہے  دراصل  ہر  اک  شے  کی  اساس  ایک  سے  ایک  چہل  کرتی  ہے  کوئی  کہتی  ہے  مری  چوڑیاں  کھنکیں  تو  کھنکھاری  مری  ساس  کوئی  کہتی  ہے  بھری  چاندنی  آتی  نہیں  راس  رات  کی  بات  سناتی  ہے  کوئی  ہنس  ہنس  کر  بات  کی  بات  سناتی  ہے  کوئی  ہنس  ہنس  کر  لذت  وصل  ہے  آزار،  کوئی  کہتی  ہے  میں  تو  بن  جاتی  ہوں  بیمار،  کوئی  کہتی  ہے  میں  بھی  گھس  آتا  ہوں  اس  شیش  محل  میں  دیکھو  سب  ہنسی  روک  کے  کہتی  ہیں  نکالو  اس  کو  اک  پرندہ  کسی  اک  پیڑ  کی  ٹہنی  پہ  چہکتا  ہے  کہیں  ایک  گاتا  ہوا  یوں  جاتا  ہے  دھرتی  سے  فلک  کی  جانب  پوری  قوت  سے  کوئی  گیند  اچھالے  جیسے  اک  پھدکتا  ہے  سر  شاخ  پہ  جس  طرح  کوئی  آمد  فصل  بہاری  کی  خوشی  میں  ناچے  گوندنی  بوجھ  سے  اپنے  ہی  جھکی  پڑتی  ہے  نازنیں  جیسے  ہے  کوئی  یہ  بھری  محفل  میں  اور  کل  ہاتھ  ہوئے  ہیں  پیلے  کوئلیں  کوکتی  ہیں  جامنیں  پکی  ہیں،  آموں  پہ  بہار  آئی  ہے  ارغنوں  بجتا  ہے  یکجائی  کا  نیم  کے  پیڑوں  میں  جھولے  ہیں  جدھر  دیکھو  ادھر  ساونی  گاتی  ہیں  سب  لڑکیاں  آواز  ملا  کر  ہر  سو  اور  اس  آواز  سے  گونج  اٹھی  ہے  بستی  ساری  میں  کبھی  ایک  کبھی  دوسرے  جھولے  کے  قریں  جاتا  ہوں  ایک  ہی  کم  ہے،  وہی  چہرہ  نہیں  آخرش  پوچھ  ہی  لیتا  ہوں  کسی  سے  بڑھ  کر  کیوں  حبیبہ  نہیں  آئی  اب  تک؟  کھلکھلا  پڑتی  ہیں  سب  لڑکیاں  سن  کر  یہ  نام  لو  یہ  سپنے  میں  ہیں،  اک  کہتی  ہے  باؤلی  سپنا  نہیں،  شہر  سے  آئے  ہیں  ابھی  دوسری  ٹوکتی  ہے  بات  سے  بات  نکل  چلتی  ہے  ٹھاٹ  کی  آئی  تھی  بارات،  چنبیلی  نے  کہا  بینڈ  باجا  بھی  تھا،  دیپا  بولی  اور  دلہن  پہ  ہوا  کتنا  بکھیر  کچھ  نہ  کچھ  کہتی  رہیں  سب  ہی  مگر  میں  نے  صرف  اتنا  پوچھا  وہ  ندی  بہتی  ہے  اب  بھی،  کہ  نہیں  جس  سے  وابستہ  ہیں  ہم  اور  یہ  بستی  ساری؟  کیوں  نہیں  بہتی،  چنبیلی  نے  کہا  اور  وہ  برگد  کا  گھنا  پیڑ  کنارے  اس  کے؟  وہ  بھی  قائم  ہے  ابھی  تک  یونہی  وعدہ  کر  کے  جو  حبیبہؔ  نہیں  آتی  تھی  کبھی  آنکھیں  دھوتا  تھا  ندی  میں  جاکر  اور  برگد  کی  گھنی  چھاؤں  میں  سو  جاتا  تھا  ماہ  و  سال  آتے،  چلے  جاتے  ہیں  فصل  پک  جاتی  ہے،  کٹ  جاتی  ہے  کوئی  روتا  نہیں  اس  موقع  پر  حلقہ  در  حلقہ  نہ  آہن  کو  تپا  کر  ڈھالیں  کوئی  زنجیر  نہ  ہو!  زیست  در  زیست  کا  یہ  سلسلہ  باقی  نہ  رہے!  بھیڑ  ہے  بچوں  کی  چھوٹی  سی  گلی  میں  دیکھو  ایک  نے  گیند  جو  پھینکی  تو  لگی  آ  کے  مجھے  میں  نے  جا  پکڑا  اسے،  دیکھی  ہوئی  صورت  تھی  کس  کا  ہے  میں  نے  کسی  سے  پوچھا؟  یہ  حبیبہ  کا  ہے،  رمضانی  قصائی  بولا  بھولی  صورت  پہ  ہنسی  آ  گئی  اس  کی  مجھ  کو  وہ  بھی  ہنسنے  لگا،  ہم  دونوں  یونہی  ہنستے  رہے!  دیر  تک  ہنستے  رہے!  تتلیاں  ناچتی  ہیں  پھول  سے  پھول  پہ  یوں  جاتی  ہیں  جیسے  اک  بات  ہے  جو  کان  میں  کہنی  ہے  خاموشی  سے  اور  ہر  پھول  ہنسا  پڑتا  ہے  سن  کر  یہ  بات! ', '  دیار  شرق  کی  آبادیوں  کے  اونچے  ٹیلوں  پر  کبھی  آموں  کے  باغوں  میں  کبھی  کھیتوں  کی  مینڈوں  پر  کبھی  جھیلوں  کے  پانی  میں  کبھی  بستی  کی  گلیوں  میں  کبھی  کچھ  نیم  عریاں  کم  سنوں  کی  رنگ  رلیوں  میں  سحر  دم  جھٹپٹے  کے  وقت  راتوں  کے  اندھیرے  میں  کبھی  میلوں  میں  ناٹک  ٹولیوں  میں  ان  کے  ڈیرے  میں  تعاقب  میں  کبھی  گم  تتلیوں  کے  سونی  راہوں  میں  کبھی  ننھے  پرندوں  کی  نہفتہ  خواب  گاہوں  میں  برہنہ  پاؤں  جلتی  ریت  یخ  بستہ  ہواؤں  میں  گریزاں  بستیوں  سے  مدرسوں  سے  خانقاہوں  میں  کبھی  ہم  سن  حسینوں  میں  بہت  خوش  کام  و  دل  رفتہ  کبھی  پیچاں  بگولہ  ساں  کبھی  جیوں  چشم  خوں  بستہ  ہوا  میں  تیرتا  خوابوں  میں  بادل  کی  طرح  اڑتا  پرندوں  کی  طرح  شاخوں  میں  چھپ  کر  جھولتا  مڑتا  مجھے  اک  لڑکا  آوارہ  منش  آزاد  سیلانی  مجھے  اک  لڑکا  جیسے  تند  چشموں  کا  رواں  پانی  نظر  آتا  ہے  یوں  لگتا  ہے  جیسے  یہ  بلائے  جاں  مرا  ہم  زاد  ہے  ہر  گام  پر  ہر  موڑ  پر  جولاں  اسے  ہم  راہ  پاتا  ہوں  یہ  سائے  کی  طرح  میرا  تعاقب  کر  رہا  ہے  جیسے  میں  مفرور  ملزم  ہوں  یہ  مجھ  سے  پوچھتا  ہے  اخترالایمان  تم  ہی  ہو  خدائے  عز  و  جل  کی  نعمتوں  کا  معترف  ہوں  میں  مجھے  اقرار  ہے  اس  نے  زمیں  کو  ایسے  پھیلایا  کہ  جیسے  بستر  کم  خواب  ہو  دیبا  و  مخمل  ہو  مجھے  اقرار  ہے  یہ  خیمۂ  افلاک  کا  سایہ  اسی  کی  بخششیں  ہیں  اس  نے  سورج  چاند  تاروں  کو  فضاؤں  میں  سنوارا  اک  حد  فاصل  مقرر  کی  چٹانیں  چیر  کر  دریا  نکالے  خاک  اسفل  سے  مری  تخلیق  کی  مجھ  کو  جہاں  کی  پاسبانی  دی  سمندر  موتیوں  مونگوں  سے  کانیں  لعل  و  گوہر  سے  ہوائیں  مست  کن  خوشبوؤں  سے  معمور  کر  دی  ہیں  وہ  حاکم  قادر  مطلق  ہے  یکتا  اور  دانا  ہے  اندھیرے  کو  اجالے  سے  جدا  کرتا  ہے  خود  کو  میں  اگر  پہچانتا  ہوں  اس  کی  رحمت  اور  سخاوت  ہے  اسی  نے  خسروی  دی  ہے  لئیموں  کو  مجھے  نکبت  اسی  نے  یاوہ  گویوں  کو  مرا  خازن  بنایا  ہے  تونگر  ہرزہ  کاروں  کو  کیا  دریوزہ  گر  مجھ  کو  مگر  جب  جب  کسی  کے  سامنے  دامن  پسارا  ہے  یہ  لڑکا  پوچھتا  ہے  اخترالایمان  تم  ہی  ہو  معیشت  دوسروں  کے  ہاتھ  میں  ہے  میرے  قبضہ  میں  جز  اک  ذہن  رسا  کچھ  بھی  نہیں  پھر  بھی  مگر  مجھ  کو  خروش  عمر  کے  اتمام  تک  اک  بار  اٹھانا  ہے  عناصر  منتشر  ہو  جانے  نبضیں  ڈوب  جانے  تک  نوائے  صبح  ہو  یا  نالۂ  شب  کچھ  بھی  گانا  ہے  ظفر  مندوں  کے  آگے  رزق  کی  تحصیل  کی  خاطر  کبھی  اپنا  ہی  نغمہ  ان  کا  کہہ  کر  مسکرانا  ہے  وہ  خامہ  سوزی  شب  بیداریوں  کا  جو  نتیجہ  ہو  اسے  اک  کھوٹے  سکے  کی  طرح  سب  کو  دکھانا  ہے  کبھی  جب  سوچتا  ہوں  اپنے  بارے  میں  تو  کہتا  ہوں  کہ  تو  اک  آبلہ  ہے  جس  کو  آخر  پھوٹ  جانا  ہے  غرض  گرداں  ہوں  باد  صبح  گاہی  کی  طرح  لیکن  سحر  کی  آرزو  میں  شب  کا  دامن  تھامتا  ہوں  جب  یہ  لڑکا  پوچھتا  ہے  اخترالایمان  تم  ہی  ہو  یہ  لڑکا  پوچھتا  ہے  جب  تو  میں  جھلا  کے  کہتا  ہوں  وہ  آشفتہ  مزاج  اندوہ  پرور  اضطراب  آسا  جسے  تم  پوچھتے  رہتے  ہو  کب  کا  مر  چکا  ظالم  اسے  خود  اپنے  ہاتھوں  سے  کفن  دے  کر  فریبوں  کا  اسی  کی  آرزوؤں  کی  لحد  میں  پھینک  آیا  ہوں  میں  اس  لڑکے  سے  کہتا  ہوں  وہ  شعلہ  مر  چکا  جس  نے  کبھی  چاہا  تھا  اک  خاشاک  عالم  پھونک  ڈالے  گا  یہ  لڑکا  مسکراتا  ہے  یہ  آہستہ  سے  کہتا  ہے  یہ  کذب  و  افترا  ہے  جھوٹ  ہے  دیکھو  میں  زندہ  ہوں ', '  کوئی  جو  رہتا  ہے  رہنے  دو  مصلحت  کا  شکار  چلو  کہ  جشن  بہاراں  منائیں  گے  سب  یار  چلو  نکھاریں  گے  اپنے  لہو  سے  عارض  گل  یہی  ہے  رسم  وفا  اور  منچلوں  کا  شعار  جو  زندگی  میں  ہے  وہ  زہر  ہم  بھی  پی  ڈالیں  چلو  ہٹائیں  گے  پلکوں  سے  راستوں  کے  خار  یہاں  تو  سب  ہی  ستم  دیدہ  غم  گزیدہ  ہیں  کرے  گا  کون  بھلا  زخم  ہائے  دل  کا  شمار  چلو  کہ  آج  رکھی  جائے  گی  نہاد  چمن  چلو  کہ  آج  بہت  دوست  آئیں  گے  سر  دار ', '  آؤ  کہ  جشن  مرگ  محبت  منائیں  ہم!  آتی  نہیں  کہیں  سے  دل  زندہ  کی  صدا  سونے  پڑے  ہیں  کوچہ  و  بازار  عشق  کے  ہے  شمع  انجمن  کا  نیا  حسن  جاں  گداز  شاید  نہیں  رہے  وہ  پتنگوں  کے  ولولے  تازہ  نہ  رہ  سکیں  گی  روایات  دشت  و  در  وہ  فتنہ  سر  گئے  جنہیں  کانٹے  عزیز  تھے  اب  کچھ  نہیں  تو  نیند  سے  آنکھیں  جلائیں  ہم  آؤ  کہ  جشن  مرگ  محبت  منائیں  ہم!  سوچا  نہ  تھا  کہ  آئے  گا  یہ  دن  بھی  پھر  کبھی  اک  بار  پھر  ملے  ہیں،  ذرا  مسکرا  تو  لیں!  کیا  جانے  اب  نہ  الفت  دیرینہ  یاد  آئے  اس  حسن  اختیار  پہ  آنکھیں  جھکا  تو  لیں  برسا  لبوں  سے  پھول  تری  عمر  ہو  دراز  سنبھلے  ہوئے  تو  ہیں  پہ  ذرا  ڈگمگا  تو  لیں  اور  اپنا  اپنا  عہد  وفا  بھول  جائیں  ہم  آؤ  کہ  جشن  مرگ  محبت  منائیں  ہم!  برسوں  کی  بات  ہے  کہ  مرے  جی  میں  آئی  تھی  میں  سوچتا  تھا  تجھ  سے  کہوں،  چھوڑ  کیا  کہوں  اب  کون  ان  شکستہ  مزاروں  کی  بات  لائے  ماضی  پہ  اپنے  حال  کو  ترجیح  کیوں  نہ  دوں  ماتم  خزاں  کا  ہو  کہ  بہاروں  کا،  ایک  ہے  شاید  نہ  پھر  ملے  تری  آنکھوں  کا  یہ  فسوں  جو  شمع  انتظار  جلی  تھی  بجھائیں  ہم  آؤ  کہ  جشن  مرگ  محبت  منائیں  ہم! ', '  اس  بھرے  شہر  میں  کوئی  ایسا  نہیں  جو  مجھے  راہ  چلتے  کو  پہچان  لے  اور  آواز  دے  او  بے  او  سرپھرے  دونوں  اک  دوسرے  سے  لپٹ  کر  وہیں  گرد  و  پیش  اور  ماحول  کو  بھول  کر  گالیاں  دیں  ہنسیں  ہاتھاپائی  کریں  پاس  کے  پیڑ  کی  چھاؤں  میں  بیٹھ  کر  گھنٹوں  اک  دوسرے  کی  سنیں  اور  کہیں  اور  اس  نیک  روحوں  کے  بازار  میں  میری  یہ  قیمتی  بے  بہا  زندگی  ایک  دن  کے  لیے  اپنا  رخ  موڑ  لے ']"
احمد مشتاق,"['  پتا  اب  تک  نہیں  بدلا  ہمارا  وہی  گھر  ہے  وہی  قصہ  ہمارا  وہی  ٹوٹی  ہوئی  کشتی  ہے  اپنی  وہی  ٹھہرا  ہوا  دریا  ہمارا  یہ  مقتل  بھی  ہے  اور  کنج  اماں  بھی  یہ  دل  یہ  بے  نشاں  کمرہ  ہمارا  کسی  جانب  نہیں  کھلتے  دریچے  کہیں  جاتا  نہیں  رستہ  ہمارا  ہم  اپنی  دھوپ  میں  بیٹھے  ہیں  مشتاقؔ  ہمارے  ساتھ  ہے  سایا  ہمارا ', '  تمہیں  حیرانی  تو  ہوگی  کہ  آخر  یکا  یک  میں  آپ  جناب  سے  تم  پر  کیسے  اتر  آیا۔  یہ  تمہاری  شاعری  اور  تمہارے  افسانوں  کا  کرشمہ  ہے۔  ویسے  بھی  یہ  جان  کر  کہ  تم  عمر  میں  صرف  ڈیڑھ  برس  چھوٹے  ہو  (میری  پیدائش  یکم  مارچ  1933ء  کی  ہے)  میں  نے  سوچا  اب  بے  تکلف  ہوکر  دوستی  کرہی  لینی  چاہیے۔  تمہارے  کچھ  مضامین  تو  میں  نے  پہلے  بھی  پڑھ  رکھے  تھے  شب  خون  میں  بھی  اور  دوسرے  رسالوں  میں  بھی  لیکن  تمہاری  شاعری  اور  تمہارے  افسانوں  کو  پڑھنے  کا  پہلی  بار  موقع  ملا  اور  سچی  بات  یہ  ہے  کہ  تمہارے  یہ  دونوں  کام  مجھے  بے  حد  پسند  آئے۔  شاعری  میں  تمہاری  غزلیں  اور  رباعیاں  بالخصوص  اور  افسانوں  میں  ’’سوار‘‘  اور  ’’ان  صحبتوں  میں  آخر‘‘۔  میر  پر  تمہارا  یہ  افسانہ  پڑھ  کر  تو  میں  سناٹے  میں  آگیا  تمہاری  کچی  اور  پکی  عمر  کی  رباعیوں  کاایک  اپنا  لطف  ہے۔  خارآہن  ہوں  برگ  زر  ہوجاؤں  والی  رباعی  تو  نڈھال  کرگئی۔  اب  غزلوں  کی  سنو!  مجموعی  طور  پر  تمہاری  غزلوں  کا  تاثر  بھرپور  ہے  لیکن  بعض  غزلیں  اور  کچھ  اشعار  تو  ایسے  ہیں  کہ  بڑے  بڑوں  کے  ہاں  نہ  ملیں  گے۔  تمہاری  جو  غزلیں  مجھے  بہت  اچھی  لگیں  ان  کے  پہلے  مصرعے  یہ  ہیں،  (۱)  یہ  تاب  و  تب  یہ  ہوائے  ہنر  اسی  سے  ملی  (۲)  شعلہ  بہار  رنگ  ہے  بھڑکی  ہوئی  ہے  آگ  (۳)  اک  لفظ  وہ  بھی  بانجھ  یہاں  کس  طرح  بنے  (۴)  بس  کہ  سجدے  کے  جتن  شیخ  حرم  نے  نہ  کیے  (۵)  بدل  گئی  ہے  بہار  و  خزاں  دل  زدگاں  (۶)  صفحہ  خاک  تھا  میں  سات  سمندر  وہ  شخص  اور  جن  اشعار  نے  واقعی  مجھے  ہلا  کر  رکھ  دیا  ہے  وہ  یہ  ہیں  یہ  کس  بدن  کا  تصرف  ہے  روئے  صحرا  پر  لگائی  پیٹھ  جو  میں  نے  کمر  اُسی  سے  ملی  رگ  میں  نشتر  کر  گئی  شام  کی  ٹیڑھی  ہوا  پھول  نے  زیر  زمیں  اپنا  بستر  کرلیا  داغ  میں  ہے  گئے  دنوں  کی  مہک  اڑ  گئی  گرچہ  شوخ  تابی  سب  اب  ریت  ہو  چلی  ہے  پچھلے  برس  کی  بارش  بادل  نے  راہ  بدلی  پھر  گھوم  کر  نہ  دیکھا  سینہ  چورنگ  اور  اک  گوشے  میں  مہتاب  کی  لو  صبح  کاذب  میں  یہ  دیکھا  پہ  بیاں  کس  سے  کروں  اب  کے  دھوئیں  میں  خون  کی  سرخی  کا  رنگ  ہے  یوں  ان  گھروں  میں  پہلے  بھی  لگتی  رہی  ہے  آگ  ربط  کا  زہر  گل  زرد  سا  صحنِ  دل  میں  موت  کی  طرح  سے  اُترا  مرے  اندر  وہ  شخص  اس  دل  کے  دشت  شورہ  پہ  ٹکتا  نہیں  ہے  کچھ  حیراں  ہوں  تیرے  قصر  یہاں  کس  طرح  بنے  میرے  منہ  پر  تو  ہوس  کی  اک  علامت  تک  نہ  تھی  وہ  جھجک  کر  ہٹ  گئی  کچھ  مجھ  سے  پوچھا  کیوں  نہیں  بھردیا  ایک  توجہ  سے  ہوس  کا  کشکول  حصے  جلووں  کے  ترے  مہر  کرم  نے  نہ  کیے  یہ  اشعار  تو  پہلی  ہی  قرأت  میں  اپنا  کام  کرگئے۔  ابھی  میں  نے  دھیان  لگاکر  تمہاری  کتاب  پڑھی  نہیں۔  شاعری  تو  جیسا  کہ  تم  مجھ  سے  بہتر  جانتے  ہو  بار  بار  پڑھنے  پر  ہی  اپنی  جھلک  دکھاتی  ہے۔  ’’شعلہ  بہار  رنگ  ہے  بھڑکی  ہوئی  ہے  آگ‘‘  والی  غزل  پر  تو  میرؔ  بھی  تمہیں  داد  دیے  بغیر  نہ  رہتے۔  اس  کے  علاوہ  غالبؔ  کی  زمیں  میں  لکھی  ہوئی  تمہاری  نعت  کا  یہ  شعر  تو  لاجواب  ہے۔  آں  علم  و  فن  کہ  ارض  و  فلک  راکند  شکار  یک  تیر  بے  خیال  کمانِ  محمدؐاست  سبحان  اللہ۔  اسے  توشۂ  آخرت  سمجھو  بھائی۔  تنقید  و  تحقیق  پر  لکھ  لکھ  کر  تو  تم  نے  ڈھیر  لگادیے۔  اب  شاعری  کی  طرف  واپس  آجاؤ۔  غزل  لکھو۔  علم  کے  ساتھ  ساتھ  اللہ  تعالیٰ  نے  تمہیں  ادراک  و  احساس  کی  دولت  سے  بھی  مالامال  کیا  ہے۔  چلتی  بولتی  ہوئی  بحروں  میں  غزلیں  لکھو۔  ان  بحروں  میں  کھیل  کھیلنے  کے  مواقع  بہت  ہوتے  ہیں۔  افسانے  لکھ  کر  تو  تم  نے  ثابت  کردیا  ہے  کہ  اس  میدان  میں  منفرد  ہو۔  جہاں  اتنے  افسانے  لکھے  ہیں  ایک  افسانہ  انعام  اللہ  خاں  یقین  پر  بھی  لکھ  ڈالو۔  یقین  بھی  اپنے  زمانے  میں  ایک  ہیرو  تھا۔  اس  کا  ایک  شعر  مجھے  اب  تک  یاد  ہے  کوئی  پچاس  برس  پہلے  اس  کا  د  یوان  پڑھا  تھا۔  شعر  یہ  ہے  یہ  بلبلوں  کا  صبا  مشہد  مقدس  ہے  قدم  سنبھال  کے  رکھیو  یہ  تیرا  باغ  نہیں  اور  ہاں  اٹھارہویں  صدی  کا  تہذیبی  اور  سیاسی  منظر  ایک  بڑے  ناول  کا  متقاضی  ہے۔  آخر  ٹالسٹائی  کے  ’’جنگ  اور  امن‘‘  کے  مقابلے  کا  ناول  اردو  میں  کیوں  نہیں  لکھا  جاسکتا۔  تم  سے  زیادہ  اس  کام  کا  اور  کون  اہل  ہوگا۔  اٹھارہویں  صدی  کے  ہندوستان  کا  زمانہ  اپنی  ساری  دغابازیوں  اور  غداریوں  کے  باوجود  ایک  مسحور  کن  زمانہ  تھا  بلکہ  یوں  میں  تو  سمجھتا  ہوں  کہ  اسے  اتنا  سحر  آفریں  بنانے  میں  ان  غداریوں  اور  دغابازیوں  کا  بھی  حصہ  ہے۔  یگانہ  مرحوم  بھی  اس  زمان  کے  سحر  میں  گرفتار  ہوں  گے  ورنہ  وہ  یہ  شعر  شاید  ہی  لکھ  سکتے۔  کوئی  میری  آنکھ  سے  دیکھتا  یہ  زوالِ  دولتِ  رنگ  و  بو  کہ  بہارِ  حسن  کی  شام  کو  بھی  عجیب  جلوہ  گری  رہی ', '  مل  ہی  آتے  ہیں  اسے  ایسا  بھی  کیا  ہو  جائے  گا  بس  یہی  نا  درد  کچھ  دل  کا  سوا  ہو  جائے  گا  وہ  مرے  دل  کی  پریشانی  سے  افسردہ  ہو  کیوں  دل  کا  کیا  ہے  کل  کو  پھر  اچھا  بھلا  ہو  جائے  گا  گھر  سے  کچھ  خوابوں  سے  ملنے  کے  لیے  نکلے  تھے  ہم  کیا  خبر  تھی  زندگی  سے  سامنا  ہو  جائے  گا  رونے  لگتا  ہوں  محبت  میں  تو  کہتا  ہے  کوئی  کیا  ترے  اشکوں  سے  یہ  جنگل  ہرا  ہو  جائے  گا  کیسے  آ  سکتی  ہے  ایسی  دل  نشیں  دنیا  کو  موت  کون  کہتا  ہے  کہ  یہ  سب  کچھ  فنا  ہو  جائے  گا ', '  یہ  تنہا  رات  یہ  گہری  فضائیں  اسے  ڈھونڈیں  کہ  اس  کو  بھول  جائیں  خیالوں  کی  گھنی  خاموشیوں  میں  گھلی  جاتی  ہیں  لفظوں  کی  صدائیں  یہ  رستے  رہروؤں  سے  بھاگتے  ہیں  یہاں  چھپ  چھپ  کے  چلتی  ہیں  ہوائیں  یہ  پانی  خامشی  سے  بہہ  رہا  ہے  اسے  دیکھیں  کہ  اس  میں  ڈوب  جائیں  جو  غم  جلتے  ہیں  شعروں  کی  چتا  میں  انہیں  پھر  اپنے  سینے  سے  لگائیں  چلو  ایسا  مکاں  آباد  کر  لیں  جہاں  لوگوں  کی  آوازیں  نہ  آئیں ', '  مل  ہی  جائے  گا  کبھی  دل  کو  یقیں  رہتا  ہے  وہ  اسی  شہر  کی  گلیوں  میں  کہیں  رہتا  ہے  جس  کی  سانسوں  سے  مہکتے  تھے  در  و  بام  ترے  اے  مکاں  بول  کہاں  اب  وہ  مکیں  رہتا  ہے  اک  زمانہ  تھا  کہ  سب  ایک  جگہ  رہتے  تھے  اور  اب  کوئی  کہیں  کوئی  کہیں  رہتا  ہے  روز  ملنے  پہ  بھی  لگتا  تھا  کہ  جگ  بیت  گئے  عشق  میں  وقت  کا  احساس  نہیں  رہتا  ہے  دل  فسردہ  تو  ہوا  دیکھ  کے  اس  کو  لیکن  عمر  بھر  کون  جواں  کون  حسیں  رہتا  ہے ']"
امیر مینائی,"['  آنسو  مری  آنکھوں  میں  نہیں  آئے  ہوئے  ہیں  دریا  تری  رحمت  کے  یہ  لہرائے  ہوئے  ہیں  اللہ  ری  حیا  حشر  میں  اللہ  کے  آگے  ہم  سب  کے  گناہوں  پہ  وہ  شرمائے  ہوئے  ہیں  میں  نے  چمن  خلد  کے  پھولوں  کو  بھی  دیکھا  سب  آگے  ترے  چہرے  کے  مرجھائے  ہوئے  ہیں  بھاتا  نہیں  کوئی  نظر  آتا  نہیں  کوئی  دل  میں  وہی  آنکھوں  میں  وہی  چھائے  ہوئے  ہیں  روشن  ہوئے  دل  پرتو  رخسار  نبی  سے  یہ  ذرے  اسی  مہر  کے  چمکائے  ہوئے  ہیں  شاہوں  سے  دبیں  کیا  جو  گدا  ہیں  ترے  در  کے  یہ  اے  شاہ  خوباں  تری  شہہ  پائے  ہوئے  ہیں  آئے  ہیں  جو  وہ  بے  خودیٔ  شوق  کو  سن  کر  اس  وقت  امیرؔ  آپ  میں  ہم  آئے  ہوئے  ہیں ', '  بن  آئی  تیری  شفاعت  سے  رو  سیاہوں  کی  کہ  فرد  داخل  دفتر  ہوئی  گناہوں  کی  ترے  فقیر  دکھائیں  جو  مرتبہ  اپنا  نظر  سے  اترے  چڑھی  بارگاہ  شاہوں  کی  ذرا  بھی  چشم  کرم  ہو  تو  لے  اڑیں  حوریں  سمجھ  کے  سرمہ  سیاہی  مرے  گناہوں  کی  خوشا  نصیب  جو  تیری  گلی  میں  دفن  ہوئے  جناں  میں  روحیں  ہیں  ان  مغفرت  پناہوں  کی  فرشتے  کرتے  ہیں  دامان  زلف  حور  سے  صاف  جو  گرد  پڑتی  ہے  اس  روضے  پر  نگاہوں  کی  رکے  گی  آ  کے  شفاعت  تری  خریداری  کھلیں  گی  حشر  میں  جب  گٹھڑیاں  گناہوں  کی  میں  ناتوان  ہوں  پہنچوں  گا  آپ  تک  کیونکر  کہ  بھیڑ  ہوگی  قیامت  میں  عذر  خواہوں  کی  نگاہ  لطف  ہے  لازم  کہ  دور  ہو  یہ  مرض  دبا  رہی  ہے  سیاہی  مجھے  گناہوں  کی  خدا  کریم  محمد  شفیع  روز  جزا  امیرؔ  کیا  ہے  حقیقت  مرے  گناہوں  کی ', '  تم  پر  میں  لاکھ  جان  سے  قربان  یا  رسول  بر  آئیں  میرے  دل  کے  بھی  ارمان  یا  رسول  کیوں  دل  سے  میں  فدا  نہ  کروں  جان  یا  رسول  رہتے  ہیں  اس  میں  آپ  کے  ارمان  یا  رسول  کشتہ  ہوں  روئے  پاک  کا  نکلوں  جو  قبر  سے  جاری  مری  زباں  پہ  ہو  قرآن  یا  رسول  دنیا  سے  اور  کچھ  نہیں  مطلوب  ہے  مجھے  لے  جاؤں  اپنے  ساتھ  میں  ایمان  یا  رسول  اس  شوق  میں  کہ  آپ  کے  دامن  سے  جا  ملے  میں  چاک  کر  رہا  ہوں  گریبان  یا  رسول  مشکل  کشا  ہیں  آپ  امیرؔ  آپ  کا  غلام  اب  اس  کی  مشکلیں  بھی  ہوں  آسان  یا  رسول ', '  اس  کی  حسرت  ہے  جسے  دل  سے  مٹا  بھی  نہ  سکوں  ڈھونڈنے  اس  کو  چلا  ہوں  جسے  پا  بھی  نہ  سکوں  ڈال  کے  خاک  میرے  خون  پہ  قاتل  نے  کہا  کچھ  یہ  مہندی  نہیں  میری  کہ  چھپا  بھی  نہ  سکوں  ضبط  کمبخت  نے  یاں  آ  کے  گلا  گھونٹا  ہے  کہ  اسے  حال  سناؤں  تو  سنا  بھی  نہ  سکوں  نقش  پا  دیکھ  تو  لوں  لاکھ  کروں  گا  سجدے  سر  مرا  عرش  نہیں  ہے  جو  جھکا  بھی  نہ  سکوں  بے  وفا  لکھتے  ہیں  وہ  اپنے  قلم  سے  مجھ  کو  یہ  وہ  قسمت  کا  لکھا  ہے  جو  مٹا  بھی  نہ  سکوں  اس  طرح  سوئے  ہیں  سر  رکھ  کے  مرے  زانو  پر  اپنی  سوئی  ہوئی  قسمت  کو  جگا  بھی  نہ  سکوں ', '  اچھے  عیسیٰ  ہو  مریضوں  کا  خیال  اچھا  ہے  ہم  مرے  جاتے  ہیں  تم  کہتے  ہو  حال  اچھا  ہے  تجھ  سے  مانگوں  میں  تجھی  کو  کہ  سبھی  کچھ  مل  جائے  سو  سوالوں  سے  یہی  ایک  سوال  اچھا  ہے  دیکھ  لے  بلبل  و  پروانہ  کی  بیتابی  کو  ہجر  اچھا  نہ  حسینوں  کا  وصال  اچھا  ہے  آ  گیا  اس  کا  تصور  تو  پکارا  یہ  شوق  دل  میں  جم  جائے  الٰہی  یہ  خیال  اچھا  ہے  آنکھیں  دکھلاتے  ہو  جوبن  تو  دکھاؤ  صاحب  وہ  الگ  باندھ  کے  رکھا  ہے  جو  مال  اچھا  ہے  برق  اگر  گرمئ  رفتار  میں  اچھی  ہے  امیرؔ  گرمی  حسن  میں  وہ  برق  جمال  اچھا  ہے ', '  ہنس  کے  فرماتے  ہیں  وہ  دیکھ  کے  حالت  میری  کیوں  تم  آسان  سمجھتے  تھے  محبت  میری  بعد  مرنے  کے  بھی  چھوڑی  نہ  رفاقت  میری  میری  تربت  سے  لگی  بیٹھی  ہے  حسرت  میری  میں  نے  آغوش  تصور  میں  بھی  کھینچا  تو  کہا  پس  گئی  پس  گئی  بے  درد  نزاکت  میری  آئینہ  صبح  شب  وصل  جو  دیکھا  تو  کہا  دیکھ  ظالم  یہ  تھی  شام  کو  صورت  میری  یار  پہلو  میں  ہے  تنہائی  ہے  کہہ  دو  نکلے  آج  کیوں  دل  میں  چھپی  بیٹھی  ہے  حسرت  میری  حسن  اور  عشق  ہم  آغوش  نظر  آ  جاتے  تیری  تصویر  میں  کھنچ  جاتی  جو  حیرت  میری  کس  ڈھٹائی  سے  وہ  دل  چھین  کے  کہتے  ہیں  امیرؔ  وہ  مرا  گھر  ہے  رہے  جس  میں  محبت  میری ', '  جب  سے  بلبل  تو  نے  دو  تنکے  لیے  ٹوٹتی  ہیں  بجلیاں  ان  کے  لیے  ہے  جوانی  خود  جوانی  کا  سنگار  سادگی  گہنہ  ہے  اس  سن  کے  لیے  کون  ویرانے  میں  دیکھے  گا  بہار  پھول  جنگل  میں  کھلے  کن  کے  لیے  ساری  دنیا  کے  ہیں  وہ  میرے  سوا  میں  نے  دنیا  چھوڑ  دی  جن  کے  لیے  باغباں  کلیاں  ہوں  ہلکے  رنگ  کی  بھیجنی  ہے  ایک  کمسن  کے  لیے  سب  حسیں  ہیں  زاہدوں  کو  ناپسند  اب  کوئی  حور  آئے  گی  ان  کے  لیے  وصل  کا  دن  اور  اتنا  مختصر  دن  گنے  جاتے  تھے  اس  دن  کے  لیے  صبح  کا  سونا  جو  ہاتھ  آتا  امیرؔ  بھیجتے  تحفہ  موذن  کے  لیے ', '  حلقے  میں  رسولوں  کے  وہ  ماہ  مدنی  ہے  کیا  چاند  کی  تنویر  ستاروں  میں  چھنی  ہے  کہہ  دے  مرے  عیسیٰ  سے  مدینے  میں  یہ  کوئی  اب  جان  پہ  بیمار  محبت  کے  بنی  ہے  محبوب  کو  بے  دیکھے  ہوئے  لوٹ  رہے  ہیں  عشاق  میں  کیا  رنگ  اویس  قرنی  ہے  گھر  سے  کہیں  اچھا  ہے  مدینے  کا  مسافر  یاں  صبح  وطن  شام  غریب  الوطنی  ہے  معراج  میں  حوروں  نے  جو  دیکھا  تو  یہ  بولیں  کس  نوک  پلک  کا  یہ  جوان  مدنی  ہے  اک  عمر  سے  جلتا  ہے  مگر  جل  نہیں  چکتا  کس  شمع  کا  پروانہ  اویس  قرنی  ہے  عشاق  سے  پوچھے  نہ  گئے  حشر  میں  اعمال  کیا  بگڑی  ہوئی  بات  محبت  سے  بنی  ہے  یاد  احمد  مختار  کی  ہے  کعبۂ  دل  میں  مکے  میں  عیاں  جلوۂ  ماہ  مدنی  ہے  کس  شوق  سے  جاتے  ہیں  مدینے  کے  مسافر  محبوب  وطن  سے  کہیں  یہ  بے  وطنی  ہے  کہتا  ہے  مسافر  سے  یہ  ہر  نخل  مدینہ  آرام  ذرا  لے  لو  یہاں  چھاؤں  گھنی  ہے  آغوش  تصور  میں  بھی  آنا  نہیں  ممکن  حوروں  سے  بھی  بڑھ  کر  تری  نازک  بدنی  ہے  اللہ  کے  محبوب  سے  ہے  عشق  کا  دعویٰ  بندوں  کا  بھی  کیا  حوصلہ  اللہ  غنی  ہے  آنکھوں  سے  ٹپکتا  ہے  مری  رنگ  اویسی  جو  لخت  جگر  ہے  وہ  عقیق  یمنی  ہے  میں  اس  کے  غلاموں  میں  ہوں  جو  سب  کا  ہے  آقا  سردار  رسل  سید  مکی  مدنی  ہے  اعدا  نے  جہاں  مانگی  اماں  رک  گئی  چل  کر  شمشیر  حسینی  میں  بھی  خلق  حسنی  ہے  ہر  دل  میں  ہے  محبوب  الٰہی  کی  تجلی  ہر  آئنہ  میں  عکس  جمال  مدنی  ہے  مقتل  ہے  چمن  نعش  پہ  حوروں  کا  ہے  مجمع  کیا  رنگ  میں  ڈوبی  مری  خونیں  کفنی  ہے  پہنچی  ہیں  کہاں  آہیں  اویس  قرنی  کی  باغوں  میں  مدینے  کے  ہوائے  یمنی  ہے  کچھ  مدح  پڑھوں  روضۂ  پر  نور  پہ  چل  کر  یہ  بات  امیرؔ  اب  تو  مرے  دل  میں  ٹھنی  ہے ']"
احمد ندیم قاسمی,"['  داور  حشر  مجھے  تیری  قسم  عمر  بھر  میں  نے  عبادت  کی  ہے  تو  مرا  نامۂ  اعمال  تو  دیکھ  میں  نے  انساں  سے  محبت  کی  ہے ', '  ممکن  ہے  فضاؤں  سے  خلاؤں  کے  جہاں  تک  جو  کچھ  بھی  ہو  آدم  کا  نشان  کف  پا  ہو  ممکن  ہے  کہ  جنت  کی  بلندی  سے  اتر  کر  انسان  کی  عظمت  میں  اضافہ  ہی  ہوا  ہو ', '  گلی  کے  موڑ  پہ  بچوں  کے  ایک  جمگھٹ  میں  کسی  نے  درد  بھرے  لے  میں  ماہیا  گایا  مجھے  کسی  سے  محبت  نہیں  مگر  اے  دل  یہ  کیا  ہوا  کہ  تو  بے  اختیار  بھر  آیا ', '  تری  زلفیں  ہیں  کہ  ساون  کی  گھٹا  چھائی  ہے  تیرے  عارض  ہیں  کہ  پھولوں  کو  ہنسی  آئی  ہے  یہ  ترا  جسم  ہے  یا  صبح  کی  شہزادی  ہے  ظلمت  شب  سے  الجھتی  ہوئی  انگڑائی  ہے ', '  اماں  ابھی  دہی  بلو  رہی  تھیں  کہ  وہ  مٹی  کا  پیالہ  لئے  آ  نکلی۔  یہ  دیکھ  کر  کہ  ابھی  مکھن  ہی  نہیں  نکالا  گیا  تو  لسی  کہاں  سے  ملے  گی؟  وہ  شش  و  پنج  میں  پڑ  گئی  کہ  واپس  چلی  جائے  یا  وہیں  کھڑی  رہے۔  ’’بیٹھ  جاؤ  عالاں۔‘‘  اماں  نے  کہا،  ’’ابھی  دیتی  ہوں۔۔۔  کیسی  ہو؟‘‘  ’’جی  اچھی  ہوں۔‘‘  وہ  وہیں  بیٹھ  گئی  جہاں  کھڑی  تھی۔  کچھ  دیر  کے  بعد  اماں  بولیں،  ’’اب  میں  مکھن  نکالنے  لگی  ہوں،  برا  نہ  ماننا۔۔۔  نیت  بری  نہ  ہو  تب  بھی  نظر  لگ  جاتی  ہے!  ابھی  پچھلے  دنوں  نوراں  نے  مجھے  مکھن  کا  پیڑا  نکالتے  دیکھا  تھا  تو  دوسرے  دن  مرغی  کے  انڈے  کے  برابر  مکھن  نکلا۔۔۔  اور  اس  سے  اگلے  دن  چڑیا  کے  انڈے  کے  برابر۔۔۔  گائے  کو  تین  دن  مرچوں  کی  دھونی  دی  تو  نظر  اتری۔‘‘  عالاں  گٹکی،  ’’نظر  تو  کبھی  کبھی  میری  بھی  لگتی  ہے  بی  بی  جی!  اس  سے  پہلے  آپ  کا  شیشے  کا  ایک  گلاس  توڑ  چکی  ہوں۔‘‘  ’’ہاں  ہاں!‘‘  اماں  کو  یاد  آ  گیا۔  ’’تم  نے  کہا،  ہائے  بی  بی  جی!  کیسا  صاف  شفاف  ہے  کہ  نظر  آر  پار  جاتی  ہے۔  اور  پھر  یوں  ہی  پڑے  پڑے  چھناکے  سے  ٹوٹ  گیا!  میں  تو  حیران  رہ  گئی۔‘‘  پھر  انہوں  نے  عالاں  کو  ڈانٹا  مگر  اُس  ڈانٹ  میں  غصہ  نہیں  تھا۔  ’’لو۔۔۔!  اب  پرلی  طرف  دیکھو۔‘‘  اور  وہ  مسکراتی  ہوئی  ایک  طرف  گھوم  گئی  اور  سامنے  دیکھنے  لگی۔  سامنے  میں  بیٹھا  تھا۔  مجھے  دیکھتے  ہی  وہ  دوپٹے  کا  پلو  آدھے  سر  پر  سے  کھینچ  کر  ماتھے  تک  لے  آئی  اور  بولی،  ’’بی  بی  جی!  اندر  چھوٹے  میاں  جی  تو  نہیں  بیٹھے؟‘‘  ’’اری!  وہی  عارف  تو  ہے!رات  آیا  ہے۔‘‘  عالاں  اٹھ  کر  دروازے  تک  آئی  اور  بولی،  ’’رد  بلائیں  دور  بلائیں۔‘‘  ’’کیسی  ہو  عالاں؟‘‘  میں  نے  پوچھا۔  ’’جی  اچھی  ہوں۔‘‘  وہ  بولی۔  پھر  اس  کے  چہرے  پر  شرارت  چمکی،  ’’پہلے  تو  میں  آپ  کو  پہچانی  ہی  نہیں۔  میں  سمجھی،  کوئی  بچہ  مونچھیں  لگائے  بیٹھا  ہے۔‘‘  اس  پر  اماں  کی  ہنسی  چھوٹ  گئی،  ’’توبہ  ہے۔  کمبخت  ایسی  باتیں  کرتی  ہے  کہ۔۔۔  توبہ  ہے۔‘‘  عالاں  دہلیز  پر  یوں  بیٹھ  گئی  کہ  اس  کا  ایک  پاؤں  باہر  صحن  میں  تھا  اور  ایک  کمرے  کے  اندر۔  ’’عارف  میاں!  پردیس  میں  آپ  کیا  کرتے  ہیں؟‘‘  اس  نے  مجھ  سے  یوں  پوچھا  جیسے  چوپال  میں  بیٹھی  گپ  لڑا  رہی  ہے۔  ساتھ  ہی  وہ  المونیم  کے  ایک  پیالے  کو  فرش  پر  ایک  انگلی  سے  مسلسل  گھمائے  جا  رہی  تھی۔  میں  نے  کہا،  ’’نوکری  کرتا  ہوں  روپیہ  کماتا  ہوں۔‘‘  ’’بی  بی  جی  کو  کتنا  بھیجتے  ہیں؟‘‘  اس  نے  شرارت  سے  مسکرا  کر  پوچھا۔  ’’اے  لڑکی!  اماں  نے  اسے  ڈانٹا،  اپنی  عمر  کے  لڑکوں  سے  یوں  باتیں  نہیں  کرتے۔  اب  تو  چھوٹی  نہیں  ہے۔۔۔  کیا  ابھی  تک  تجھے  کسی  نے  نہیں  بتایا  کہ  تو  بڑی  ہو  گئی  ہے؟‘‘  وہ  دہلیز  پر  بیٹھی  بیٹھی  اماں  کی  طرف  گھوم  گئی۔  اب  اس  کے  دونوں  پاؤں  صحن  میں  تھے  اور  بالوں  کا  ایک  ڈھیر  کمرے  میں  تھا۔  ’’کون  بتائے  بی  بی  جی؟‘‘  وہ  بولی،  ’’اماں  ابا  ہوتے  تو  بتاتے۔  انہیں  تو  خدا  کے  پاس  جانے  کی  اتنی  جلدی  پڑی  تھی  کہ  میرے  سر  پر  سے  اپنا  ہاتھ  اٹھایا  تو  انتظار  بھی  نہیں  کیا  کہ  کوئی  اس  لڑکی  کہ  سر  پر  ہاتھ  رکھے  تو  چلیں۔‘‘  عالاں  کی  آواز  کو  آنسوؤں  نے  بھگو  دیا  تھا۔  میں  نے  کہا،  ’’عالاں۔۔۔  تمہاری  ماں  تو  کب  کی  چل  بسی  تھی  کیا  باپ  بھی  چل  دیا؟‘‘  اب  کے  گھوم  کر  اس  نے  دونوں  پاؤں  کمرے  میں  رکھ  دیے  اور  بولی،  ’’جی!  وہ  بھی  چلا  گیا۔  میں  لڑکا  ہوتی  تو  شائد  مجھے  جوتے  گانٹھنا  سکھا  جاتا  پر  وہ  مجھ  سے  روٹیاں  ہی  پکواتا  رہا۔  اب  میں  ایک  موچی  کی  بیٹی  ہوں  پر  اپنے  جوتے  دوسروں  سے  مرمت  کرواتی  ہوں۔‘‘  ’’تو  کیا  ہوا؟  اماں  بولیں،  ’’تجھے  صرف  جوتے  گانٹھنا  نہیں  آتا  نا!  باقی  تو  سب  کام  آتے  ہیں۔  اپنی  محنت  سے  کماتی  اور  کھاتی  ہو۔  سارا  گاؤں  تمہاری  تعریف  کرتا  ہے۔۔۔  لو  لسّی  لے  لو۔‘‘  عالاں  جو  اماں  کی  گفتگو  کے  دوران  میں  انہی  کی  طرف  گھوم  گئی  تھی،  اُٹھی  اور  جا  کر  پیالہ  اماں  کے  پاس  رکھ  دیا۔  وہ  لسی  کا  پیالہ  لے  کر  جانے  لگی  مگر  چند  قدموں  کے  بعد  ایک  دم  رک  گئی  اور  پلٹ  کر  بولی،  ’’آج  بھی  چکی  پیسنے  آ  جاؤں  بی  بی  جی؟‘‘  ’’آ  جانا  آ  جانا!  اماں  بولیں،  آٹا  تو  ڈھیروں  پڑا  ہے  پر  عارف  کے  ابا  کی  برسی  بھی  تو  زیادہ  دور  نہیں  ہے۔  کئی  بوریوں  کی  ضرورت  پڑے  گی۔۔۔  آ  جانا۔‘‘  ’’جی  اچھا!  وہ  بولی،  پھر  وہیں  کھڑے  کھڑے  مجھ  سے  پوچھا،  ’’عارف  میاں!  آپ  کتنی  چھٹی  پر  آئے  ہیں؟‘‘  میں  نے  کہا،  ’’میں  ابا  کی  برسی  کر  کے  جاؤں  گا۔‘‘  بولی،  ’’پھر  تو  بہت  دن  ہیں۔‘‘  میں  جب  گاؤں  میں  اِدھر  اُدھر  گھوم  کر  واپس  آیا  تو  وہ  اندر  ایک  کوٹھریا  میں  بیٹھی  چکی  پیس  رہی  تھی۔  اوڑھنی  اُس  کے  سر  سے  اُتر  گئی  تھی  اور  کھلے  بال  چکی  کے  ہر  چکر  کے  ساتھ  اُس  کے  چہرے  کو  چھپا  اور  کھول  رہے  تھے۔  اُس  نے  ایک  ٹانگ  کو  پورا  پھیلا  رکھا  تھا۔  نیلا  تہہ  بند  اس  کی  پنڈلیوں  تک  کھنچ  گیا  تھا۔  اگر  ایسی  پنڈلی  کو  کاٹ  کر  اور  شیشے  کے  مرتبان  میں  رکھ  کر  ڈرائنگ  روم  میں  سجا  دیا  جائے  تو  کیسا  رہے۔  میں  نے  ادھر  اُدھر  دیکھا۔  اماں  کہیں  نظر  نہ  آئیں  تو  میں  پنجوں  کے  بل  کوٹھریا  تک  گیا۔  دروازے  سے  آتی  ہوئی  روشنی  ایک  دم  کم  ہوئی  تو  اُس  نے  چونک  کر  دیکھا،  چکی  روک  لی،  بالوں  کو  جھک  کر  سمیٹا  اور  اوڑھنی  کو  سر  پر  کھینچ  لیا  مگر  پھیلی  ہوئی  ٹانگ  کو  پھیلا  رہنے  دیا۔  پھر  وہ  چکی  کی  ہتھی  کو  تھام  کر  آہستہ  آہستہ  گھمانے  لگی  اور  میری  طرف  دیکھتی  چلی  گئی۔۔۔  اس  وقت  میرا  پہلا  تاثر  یہ  تھا  ایک  موچی  کی  بیٹی  کی  آنکھوں  کو  اتنا  بڑا  نہیں  ہونا  چاہیے۔  غریب  غرباء  کو  چھوٹی  چھوٹی  آنکھیں  ہی  کفایت  کر  جاتی  ہیں۔  اس  کے  چہرے  پر  شرارت  تھی  اور  اس  ڈر  کے  مارے  کہ  وہ  کوئی  فقرہ  نہ  مار  دے  میں  نے  پوچھا،  ’’اماں  کہاں  ہیں؟‘‘  وہ  بولی،  ’’تو  کیا  آپ  بی  بی  جی  کو  دیکھنے  یہاں  تک  آئے  تھے؟‘‘  ’’تو  کیا  تمھیں  دیکھنے  آیا  تھا؟‘‘  مجھے  حملے  کا  موقع  مل  گیا۔  اس  نے  بس  اتنا  کیا  کہ  ٹانگ  سمیٹی  اور  پھر  پھیلا  دی۔  پھر  وہ  کچھ  کہنے  ہی  لگی  تھی  کہ  میں  نے  پھر  پوچھا،  ’’اماں  کہاں  ہیں؟‘‘  ’’یہیں  حویلی  میں  ہیں۔‘‘  اس  نے  کہا۔  ’’آپ  کے  چچا  کی  بیٹی  بیمار  ہیں  انہیں  دیکھنے  گئی  ہیں۔‘‘  میں  نے  کہا،  ’’یہ  جو  تم  پسائی  کر  رہی  ہو  اس  کی  کتنی  اجرت  لو  گی؟‘‘  ’’دو  دن  کا  آٹا  تو  مل  ہی  جائے  گا۔‘‘  اس  کے  لہجے  میں  کاٹ  سی  تھی  نہ  جانے  طنز  کر  رہی  تھی  یا  اس  کا  لہجہ  ایسا  تھا۔  ’’اچھا  دو  دن  گزر  گئے  تو  پھر  کیا  کروگی؟‘‘  ’’پھر  آ  جاؤں  گی  آٹا  پیسنے،  پانی  بھرنے  یا  چھتیں  لیپنے۔‘‘  ’’چھتیں  لیپنے!  کیا  تمھیں  چھتیں  لیپنا  بھی  آتا  ہے؟‘‘  میں  نے  سچ  مچ  حیرت  سے  پوچھا۔  وہ  بولی،  ’’مجھے  کیا  نہیں  آتا  عارف  میاں۔  بس  ایک  جوتے  گانٹھنے  نہیں  آتے۔۔۔  اور  بہت  کچھ  آتا  ہے۔‘‘  ’’مثلاً  کیا  کیا  آتا  ہے؟‘‘  میں  نے  شرارت  سے  پوچھا۔  ’’اور۔۔۔  اور۔۔۔‘‘  وہ  کچھ  بتانے  لگی  تھی  مگر  جیسے  سوچ  میں  پڑ  گئی  اور  آخر  بولی،  ’’سبھی  کچھ  آتا  ہے۔۔۔!  آپ  دیکھ  لیں  گے  ہولے  ہولے۔‘‘  چند  لمحے  وہ  یوں  چکی  چلانے  میں  مصروف  رہی  جیسے  مجھے  بھول  گئی  ہے۔  پھر  چکی  روک  کر  اٹھ  کھڑی  ہوئی  اور  دروازے  کی  طرف  بڑھی۔  میں  ایک  طرف  ہٹا  تو  وہ  باہر  آ  گئی  اور  بولی،  ’’پیاس  لگی  ہے۔۔۔  پر  بی  بی  جی  کا  کٹورا  جھوٹا  ہو  جائے  گا،  مجھے  بک  میں  پلا  دیجیے۔‘‘  ’’تم  کٹورے  میں  ہی  پی  لو۔‘‘  میں  نے  کہا،  اور  پھر  ڈانٹ  کے  لہجے  میں  کہا،  ’’چلو!  اُٹھاؤ  کٹورا۔۔۔  پیو  پانی۔‘‘  اُس  کی  مسکراہٹ  کتنی  گلابی  تھی۔۔۔  زندگی  میں  پہلی  بار  انکشاف  ہوا  کہ  مسکراہٹ  کا  بھی  رنگ  ہوتا  ہے۔  وہ  پانی  پی  چکی  تو  کٹورے  کو  کھنگالنے  کے  لئے  اس  میں  ذرا  سا  اور  پانی  ڈالا۔  میں  نے  کہا،  ’’بھر  دو  کٹورا۔  وہ  سمجھی  شائد  میں  کٹورے  کو  پوری  طرح  پاک  کرانا  چاہتا  ہوں۔  کٹورا  بھر  گیا  تو  اس  نے  میری  طرف  دیکھا  اور  میں  نے  کٹورا  اس  کے  ہاتھ  سے  اچک  کر  منہ  سے  لگا  لیا۔  ’’عارف  میاں  جی۔۔۔‘‘  وہ  انتہائی  حیرت  اور  صدمے  سے  بولی،  وہ  حواس  باختہ  میری  طرف  دیکھتی  رہی  اور  جب  میں  نے  خالی  کٹورا  واپس  کیا  تو  اس  کے  ہاتھ  میں  رعشہ  تھا  اور  اس  کی  آنکھوں  پر  نمی  کی  ایک  چمکیلی  تہہ  نمودار  ہو  گئی  تھی  اور  اس  نے  اوڑھنی  کو  یوں  کس  کے  لپیٹ  لیا  تھا  جیسے  نماز  پڑھنے  چلی  ہے۔  گاؤں  میں  جوان  لڑکی  کا  ایک  ایک  قدم  گنا  جاتا  ہے،  ایک  ایک  نظر  کا  حساب  رکھا  جاتا  ہے۔  بہت  سے  دوست  بیٹھے  تھے  لڑکیوں  کا  ذ  کر  ہو  رہا  تھا  فلاں،  فلاں  کے  ساتھ  ہے۔  میں  نے  کہا،  ’’ایک  لڑکی  عالاں  بھی  تو  ہے  نادرے  موچی  کی  بیٹی!‘‘  اس  پر  سب  ہنسنے  لگے۔  ’’وہ۔۔۔!‘‘  انہوں  نے  کہا،  ’’وہ  کسی  کام  کی  نہیں  ہے۔  گھر  گھر  میں  کام  کرتی  پھرتی  ہے  روپیہ  کما  رہی  ہے  خوب  صورت  ہے  پر  نکمی  ہے۔‘‘  ایک  بار  بیگو  موچھیل  نے  چھیڑا  تو  بولی،  ’’میں  موچی  کی  بیٹی  ہوں  کھال  اتار  لیتی  ہوں۔‘‘  بیگو  کو  اتنی  شرم  آئی  کے  سیدھا  نائی  کے  پاس  گیا  اور  مونچھوں  کی  نوکیں  کٹوا  دیں۔  سب  ہنسنے  لگے  اور  دیر  تک  ہنستے  رہے۔  میں  نے  کہا،  ’’اگر  وہ  اتنی  محنتی  لڑکی  ہے  تو  اس  کی  عزت  کرنی  چاہیے۔‘‘  ایک  بولا،  ’’وہ  عزت  بھی  تو  نہیں  کرنے  دیتی۔‘‘  اس  پر  سب  کو  ایک  بار  پھر  ہنسی  کا  دورہ  پڑا۔  دوسرا  بولا،  ’’تمہارے  ہاں  تو  وہ  بہت  کام  کاج  کرتی  ہے  کبھی  اس  کی  عزت  کر  کے  دیکھو  کھال  اتار  لے  گی۔‘‘  وہ  پھر  ہنسنے  لگے  اور  مجھے  ان  کی  ہنسی  میں  شریک  ہونا  پڑا  مگر۔۔۔  مجھ  سے  اپنی  ہنسی  کی  آواز  پہچانی  ہی  نہیں  گئی،  بالکل  ٹین  کے  خالی  کنستر  میں  کنکر  بجنے  کی  آواز!  میں  گھر  واپس  آیا  تو  وہ  دروازے  سے  نکل  رہی  تھی،  چہرہ  بالکل  تپا  ہوا  تھا  آنکھیں  بھی  سرخ  ہو  رہی  تھیں  میں  چونکا  اور  پوچھا،  ’’کیا  بات  ہے  عالاں؟  تم  روتی  رہی  ہو؟‘‘  وہ  ہنسنے  لگی  اور  ہنسی  کے  وقفے  میں  بولی،  ’’روئیں  میرے  دشمن،  میں  کیوں  روؤں؟  میں  تو  مرچیں  کوٹتی  رہی  ہوں  عارف  میاں!‘‘  ’’تم  مرچیں  بھی  کوٹ  لیتی  ہو؟  میں  نے  پوچھا،  ’’کوئی  ایسا  کام  بھی  ہے  جو  تمہیں  کرنا  نہ  آتا  ہو۔  تم  اتنے  بہت  سے  کام  کیوں  کرتی  ہو  عالاں؟‘‘  وہ  بولی،  ’’روپیہ  کما  رہی  ہوں  آپ  تو  جانتے  ہیں  روپے  والے  لوگ  غریب  لڑکیوں  کو  خرید  لیتے  ہیں  میرے  پاس  روپیہ  ہو  گا  تو  مجھ  پر  نظر  اٹھانے  کی  کسی  کو  مجال  نہیں  ہو  گی۔۔۔  ہے  کسی  کی  مجال؟  پھر  وہ  میرے  قریب  آ  کر  سرگوشی  میں  بولی،  ’’میں  نے  آپ  کے  کرتے  کے  لیے  ململ  خریدی  ہے  اس  پر  بیل  بوٹے  کاڑھ  رہی  ہوں۔‘‘  ’’یہ  غلط  بات  ہے!‘‘  میں  نے  احتجاج  کیا،  تمہاری  محنت  سے  کمائے  ہوئے  روپے  سے  خریدا  ہوا  کرتا  مجھے  کاٹے  گا۔‘‘  ’’میں  کسی  کو  بتاؤں  گی  تھوڑی!‘‘  وہ  بولی،  ’’آپ  بھی  نہ  بتائیے  گا،  پھر  نہیں  کاٹے  گا۔  وہ  گٹکی  پھر  ایک  دم  گھبرا  گئی،  ’’ہائے  میں  مر  جاؤں۔  کہیں  بی  بی  جی  تو  نہیں  سن  رہیں۔۔۔‘‘  بی  بی  جی  کے  لفظ  پر  میرے  جسم  میں  بھی  سنسنی  دوڑ  گئی۔  اندر  جھانکا  تو  صحن  خالی  تھا  پلٹ  کر  دیکھا  تو  وہ  جا  چکی  تھی۔  ٹھیک  ہے!  میں  نے  سوچا،  اچھی  لڑکی  ہے!  پیاری  بھی  ہے!  شوخ  بھی  ہے!  سب  کچھ  ہے  مگر  آخر  موچی  کی  لڑکی  ہے  اور  خاندان  کے  بزرگ  کہہ  گئے  ہیں  کہ  بلندی  پر  کھڑے  ہو  کر  گہرے  کھڈ  میں  نہیں  جھانکنا  چاہیے  ورنہ  آدمی  گر  جاتا  ہے۔  ابا  کی  برسی  کے  روز  ہمارے  ہاں  پورا  گاؤں  جمع  تھا،  مگر  اُس  ہجوم  میں  بھی  عالاں  کی  دوڑ  بھاگ  نمایاں  تھی  وہ  پھرکنی  کی  طرح  گھومتی  پھر  رہی  تھی۔  یوں  معلوم  ہوتا  تھا  جیسے  کہ  اگر  یہ  لڑکی  اس  ہجوم  سے  نکل  گئی  تو  برسی  کی  ساری  تنظیم  بگڑ  جائے  گی۔  وہ  بالکل  برمے  کی  طرح  ہجوم  میں  سے  راستہ  بناتی  ہوئی  پار  ہو  جاتی  اور  پلٹ  کر  غڑاپ  سے  امی  کے  کمرے  میں  گھس  کر  کواڑ  دھڑ  سے  بند  کر  دیتی  وہاں  سے  ہدایات  لے  کر  وہ  پھر  باہر  نکلتی  اور  پھر  سے  ہجوم  میں  برما  لگا  دیتی۔  عشاء  کی  اذان  تک  سارا  گاؤں  کھانا  کھا  چکا  تھا۔  خالی  دیگیں  ایک  طرف  سمیٹ  دی  گئی  تھیں۔  نائی،  دھوبی،  میراثی،  موچی  سبھی  فارغ  کر  دیے  گیے  تھے  دن  بھر  کے  ہنگامے  کے  بعد  ایک  بہت  بھاری  سناٹا  گھر  پر  ٹوٹ  پڑا  تھا۔  آخری  مہمان  کو  رخصت  کر  کے  جب  میں  امی  کے  کمرے  میں  آیا  تو  مجھے  یقین  تھا  کہ  عالاں  بیٹھی  امی  کے  بازو  اور  پنڈلیاں  دبا  رہی  ہو  گی۔  مگر  امی  تو  اکیلی  بیٹھی  تھیں۔  زندگی  میں  شائد  پہلی  بار  امی  کا  لحاظ  کئے  بغیر  میں  اُن  سے  پوچھ  بیٹھا،  ’’عالاں  کہاں  ہے؟‘‘  مگر  امی  اس  سوال  سے  بالکل  نہیں  چونکیں،  بولیں،  ’’وہ  لڑکی  ہیرا  ہے  بیٹا!  بالک  ہیرا!  آج  تو  وہ  میری  آنکھیں،  میرے  بازو  میرا  سب  کچھ  تھی۔  دن  بھر  کی  تھکی  ماندی  تو  تھی  ہی،  کھانے  بیٹھی  تو  دو  چار  نوالوں  کے  بعد  جی  بھر  گیا۔  اٹھ  کر  جانے  لگی  تو  میں  نے  اسے  روکا،  اس  کی  دیگچی  کو  چاولوں  سے  بھرا  اور  اسے  لے  جانے  کو  کہا  تو  وہ  بولی،  یہ  چاول  تو  مجھے  عارف  میاں  دیتے  ہوئے  بھلے  لگتے!  اوروں  کو  رخصت  کرتے  رہے  پر  اُنہوں  نے  مجھے  تو  پوچھا  ہی  نہیں۔‘‘  ’’میں  نہیں  لے  جاتی،  اس  نے  یہ  بات  ہنسی  میں  کہی۔  پر  اس  نے  ٹھیک  کہا  بیٹا!  اندر  کا  سارا  کام  اسی  نے  سنبھالے  رکھا۔۔۔  تم  تو  سب  کو  رخصت  کر  ہی  رہے  تھے،  اسے  بھی  رخصت  کر  دیتے۔  ویسے  تو  وہ  ہنستی  ہوئی  چلی  گئی  ہے  پر  اسے  ہنسنے  کی  عادت  ہے۔۔۔  اور  بیٹا!  جن  لوگوں  کو  ہنسنے  کی  عادت  ہوتی  ہے  نا۔۔۔  انہیں  جب  رونا  بھی  ہوتا  ہے  تو  وہ  ہنسنے  لگتے  ہیں۔  جب  وہ  ہنستے  ہیں  تو  اندر  سے  رو  رہے  ہوتے  ہیں۔  تم  نے  ایک  موچن  سمجھ  کر  عالاں  کی  عزت  نہ  کی  حالانکہ  عالاں  کا  اپنا  مان  ہے۔  اس  کا  یہ  مان  قائم  رکھو  بیٹا  اور  چاولوں  کی  یہ  دیگچی  اسے  دے  آؤ۔  تھوڑی  دیر  پہلے  گئی  ہے،  سوئی  نہیں  ہو  گی۔  پھر  کل  صبح  تم  جا  بھی  رہے  ہو۔  وہ  کیا  یاد  کرے  گی  تمہیں؟  جاؤ۔‘‘  عالاں  اپنے  گھروندے  کے  دروازے  کے  پاس  چارپائی  پر  لیٹی  ہوئی  تھی،  میں  نے  پاس  جا  کر  اسے  آہستہ  سے  پکارا  تو  وہ  تڑپ  کر  یوں  کھڑی  ہو  گئی  جیسے  اس  کے  قریب  کوئی  گولا  پھٹا  ہے۔  ’’عارف  میاں  جی!‘‘  وہ  بولی،  ’’چاول  دینے  آئے  ہوں  گے۔‘‘  میں  نے  کہا،  ’’ہاں!  چاول  ہی  دینے  آیا  ہوں۔‘‘  ’’لائیے۔‘‘  اس  نے  ہاتھ  بڑھائے،  ’’بی  بی  جی  نے  بتایا  ہو  گا۔۔۔  میں  نے  کیا  کہا  تھا؟‘‘  وہ  ہنسنے  لگی۔  ’’ہاں!  بتایا  ہے۔‘‘  میں  نے  کہا۔  دیگچی  لے  کر  اس  نے  چارپائی  پر  رکھ  دی  اور  بولی،  ’’وہاں  گھر  میں  دیتے  تو  زیادہ  اچھا  لگتا!  ویسے  اب  بھی  اچھا  لگ  رہا  ہے۔‘‘  کچھ  سمجھ  میں  نہیں  آ  رہا  تھا  کہ  کیا  کہوں؟  آخر  ایک  بات  سوجھی،  ’’میں  کل  واپس  جا  رہا  ہوں۔‘‘  ’’وہ  مجھے  معلوم  ہے۔‘‘  عالاں  بولی۔  ’’معلوم  تھا  تو  وہاں  گھر  میں  ذرا  سی  دیر  رک  جاتیں۔‘‘  میں  نے  کہا۔  وہ  بولی،  ’’آپ  کے  کرتے  کا  آخری  ٹانکا  باقی  تھا  وہ  آ  کے  لگایا  ہے۔۔۔  بکسے  میں  اس  کرتے  کی  جگہ  تو  ہو  گی  ناں؟‘‘  ’’اور  ہاں  صبح  آپ  کا  بکسا  اٹھا  کر  بسوں  کے  اڈے  پر  مجھے  ہی  تو  پہنچانا  ہے!  بی  بی  جی  نے  کہا  تھا۔‘‘  میں  نے  کہا،  ’’تم  کیا  کچھ  کر  لیتی  ہو  عالاں؟  چکی  تم  پیس  لیتی  ہو،  چھتیں  تم  لیپ  لیتی  ہو،  مرچیں  تم  کوٹ  لیتی  ہو،  کنوئیں  سے  دو  دو  تین  تین  گھڑے  تم  پانی  بھر  کے  لاتی  ہو،  پورے  گھر  کا  کام  تم  سنبھال  لیتی  ہو،  کرتے  تم  کاڑھ  لیتی  ہو،  بوجھ  تم  اُٹھا  لیتی  ہو۔  تم  کس  مٹی  کی  بنی  ہوئی  ہو  عالاں؟‘‘  وہ  خاموش  کھڑی  رہی،  پھر  دو  قدم  اٹھا  کر  میرے  اتنے  قریب  آ  گئی  کہ  مجھے  اپنی  گردن  پر  اس  کی  سانسیں  محسوس  ہونے  لگیں۔۔۔  ’’میں  تو  اور  بھی  بہت  کچھ  کر  سکتی  ہوں!  عارف  میاں۔‘‘  اس  کی  آواز  میں  جھنکار  سی  تھی۔  ’’آپ  کو  کیا  معلوم؟  میں  اور  کیا  کچھ  کر  سکتی  ہوں۔‘‘  ذرا  سے  وقفے  کے  بعد  وہ  بولی،  ’’مجھ  سے  پوچھئے  نا،  میں  اور  کیا  کچھ  کر  سکتی  ہوں؟‘‘  پہلی  جماعت  کے  بچے  کی  طرح  میں  نے  اس  سے  پوچھا،  ’’اور  کیا  کچھ  کر  سکتی  ہو؟‘‘  ’’میں۔۔۔  پیار  بھی  کر  سکتی  ہوں  عارف  میاں!‘‘  اس  نے  جیسے  کائنات  کا  راز  فاش  کر  دیا۔ ', '  چھٹپٹے  کے  غرفے  میں  لمحے  اب  بھی  ملتے  ہیں  صبح  کے  دھندلکے  میں  پھول  اب  بھی  کھلتے  ہیں  اب  بھی  کوہساروں  پر  سر  کشیدہ  ہریالی  پتھروں  کی  دیواریں  توڑ  کر  نکلتی  ہے  اب  بھی  آب  زاروں  پر  کشتیوں  کی  صورت  میں  زیست  کی  توانائی  زاویے  بدلتی  ہے  اب  بھی  گھاس  کے  میداں  شبنمی  ستاروں  سے  میرے  خاکداں  پر  بھی  آسماں  سجاتے  ہیں  اب  بھی  کھیت  گندم  کے  تیز  دھوپ  میں  تپ  کر  اس  غریب  دھرتی  کو  زر  فشاں  بناتے  ہیں  سائے  اب  بھی  چلتے  ہیں  سورج  اب  بھی  ڈھلتا  ہے  صبحیں  اب  بھی  روشن  ہیں  راتیں  اب  بھی  کالی  ہیں  ذہن  اب  بھی  چٹیل  ہیں  روحیں  اب  بھی  بنجر  ہیں  جسم  اب  بھی  ننگے  ہیں  ہاتھ  اب  بھی  خالی  ہیں  اب  بھی  سبز  فصلوں  میں  زندگی  کے  رکھوالے  زرد  زرد  چہروں  پر  خاک  اوڑھے  رہتے  ہیں  اب  بھی  ان  کی  تقدیریں  منقلب  نہیں  ہوتیں  منقلب  نہیں  ہوں  گی  کہنے  والے  کہتے  ہیں  گردشوں  کی  رعنائی  عام  ہی  نہیں  ہوتی  اپنے  روز  اول  کی  شام  ہی  نہیں  ہوتی ', '  تجھے  اظہار  محبت  سے  اگر  نفرت  ہے  تو  نے  ہونٹوں  کو  لرزنے  سے  تو  روکا  ہوتا  بے  نیازی  سے  مگر  کانپتی  آواز  کے  ساتھ  تو  نے  گھبرا  کے  مرا  نام  نہ  پوچھا  ہوتا  تیرے  بس  میں  تھی  اگر  مشعل  جذبات  کی  لو  تیرے  رخسار  میں  گلزار  نہ  بھڑکا  ہوتا  یوں  تو  مجھ  سے  ہوئیں  صرف  آب  و  ہوا  کی  باتیں  اپنے  ٹوٹے  ہوئے  فقروں  کو  تو  پرکھا  ہوتا  یوں  ہی  بے  وجہ  ٹھٹکنے  کی  ضرورت  کیا  تھی  دم  رخصت  میں  اگر  یاد  نہ  آیا  ہوتا  تیرا  غماز  بنا  خود  ترا  انداز  خرام  دل  نہ  سنبھلا  تھا  تو  قدموں  کو  سنبھالا  ہوتا  اپنے  بدلے  مری  تصویر  نظر  آ  جاتی  تو  نے  اس  وقت  اگر  آئنہ  دیکھا  ہوتا  حوصلہ  تجھ  کو  نہ  تھا  مجھ  سے  جدا  ہونے  کا  ورنہ  کاجل  تری  آنکھوں  میں  نہ  پھیلا  ہوتا ', '  زندگی  کے  جتنے  دروازے  ہیں  مجھ  پہ  بند  ہیں  دیکھنا  حد  نظر  سے  آگے  بڑھ  کر  دیکھنا  بھی  جرم  ہے  سوچنا  اپنے  عقیدوں  اور  یقینوں  سے  نکل  کر  سوچنا  بھی  جرم  ہے  آسماں  در  آسماں  اسرار  کی  پرتیں  ہٹا  کر  جھانکنا  بھی  جرم  ہے  کیوں  بھی  کہنا  جرم  ہے  کیسے  بھی  کہنا  جرم  ہے  سانس  لینے  کی  تو  آزادی  میسر  ہے  مگر  زندہ  رہنے  کے  لیے  انسان  کو  کچھ  اور  بھی  درکار  ہے  اور  اس  کچھ  اور  بھی  کا  تذکرہ  بھی  جرم  ہے  اے  خداوندان  ایوان  عقائد  اے  ہنر  مندان  آئین  و  سیاست  زندگی  کے  نام  پر  بس  اک  عنایت  چاہیئے  مجھ  کو  ان  سارے  جرائم  کی  اجازت  چاہیئے ', '  مجھے  سمیٹو  میں  ریزہ  ریزہ  بکھر  رہا  ہوں  نہ  جانے  میں  بڑھ  رہا  ہوں  یا  اپنے  ہی  غبار  سفر  میں  ہر  پل  اتر  رہا  ہوں  نہ  جانے  میں  جی  رہا  ہوں  یا  اپنے  ہی  تراشے  ہوئے  نئے  راستوں  کی  تنہائیوں  میں  ہر  لحظہ  مر  رہا  ہوں  میں  ایک  پتھر  سہی  مگر  ہر  سوال  کا  بازگشت  بن  کر  جواب  دوں  گا  مجھے  پکارو  مجھے  صدا  دو  میں  ایک  صحرا  سہی  مگر  مجھ  پہ  گھر  کے  برسو  مجھے  مہکنے  کا  ولولہ  دو  میں  اک  سمندر  سہی  مگر،  آفتاب  کی  طرح  مجھ  پہ  چمکو  مجھے  بلندی  کی  سمت  اڑنے  کا  حوصلہ  دو  مجھے  نہ  توڑو  کہ  میں  گل  تر  سہی  مگر  اوس  کے  بجائے  لہو  میں  تر  ہوں  مجھے  نہ  مارو  میں  زندگی  کے  جمال  اور  گہماگہمیوں  کا  پیامبر  ہوں  مجھے  بچاؤ  کہ  میں  زمیں  ہوں  کروڑوں  کروڑوں  کی  کائنات  بسیط  میں  صرف  میں  ہی  ہوں  جو  خدا  کا  گھر  ہوں ', '  اب  تو  شہروں  سے  خبر  آتی  ہے  دیوانوں  کی  کوئی  پہچان  ہی  باقی  نہیں  ویرانوں  کی  اپنی  پوشاک  سے  ہشیار  کہ  خدام  قدیم  دھجیاں  مانگتے  ہیں  اپنے  گریبانوں  کی  صنعتیں  پھیلتی  جاتی  ہیں  مگر  اس  کے  ساتھ  سرحدیں  ٹوٹتی  جاتی  ہیں  گلستانوں  کی  دل  میں  وہ  زخم  کھلے  ہیں  کہ  چمن  کیا  شے  ہے  گھر  میں  بارات  سی  اتری  ہوئی  گل  دانوں  کی  ان  کو  کیا  فکر  کہ  میں  پار  لگا  یا  ڈوبا  بحث  کرتے  رہے  ساحل  پہ  جو  طوفانوں  کی  تیری  رحمت  تو  مسلم  ہے  مگر  یہ  تو  بتا  کون  بجلی  کو  خبر  دیتا  ہے  کاشانوں  کی  مقبرے  بنتے  ہیں  زندوں  کے  مکانوں  سے  بلند  کس  قدر  اوج  پہ  تکریم  ہے  انسانوں  کی  ایک  اک  یاد  کے  ہاتھوں  پہ  چراغوں  بھرے  طشت  کعبۂ  دل  کی  فضا  ہے  کہ  صنم  خانوں  کی ', '  ریت  سے  بت  نہ  بنا  اے  مرے  اچھے  فن  کار  ایک  لمحے  کو  ٹھہر  میں  تجھے  پتھر  لا  دوں  میں  ترے  سامنے  انبار  لگا  دوں  لیکن  کون  سے  رنگ  کا  پتھر  ترے  کام  آئے  گا  سرخ  پتھر  جسے  دل  کہتی  ہے  بے  دل  دنیا  یا  وہ  پتھرائی  ہوئی  آنکھ  کا  نیلا  پتھر  جس  میں  صدیوں  کے  تحیر  کے  پڑے  ہوں  ڈورے  کیا  تجھے  روح  کے  پتھر  کی  ضرورت  ہوگی  جس  پہ  حق  بات  بھی  پتھر  کی  طرح  گرتی  ہے  اک  وہ  پتھر  ہے  جو  کہلاتا  ہے  تہذیب  سفید  اس  کے  مرمر  میں  سیہ  خون  جھلک  جاتا  ہے  ایک  انصاف  کا  پتھر  بھی  تو  ہوتا  ہے  مگر  ہاتھ  میں  تیشۂ  زر  ہو  تو  وہ  ہاتھ  آتا  ہے  جتنے  معیار  ہیں  اس  دور  کے  سب  پتھر  ہیں  جتنی  اقدار  ہیں  اس  دور  کی  سب  پتھر  ہیں  سبزہ  و  گل  بھی  ہوا  اور  فضا  بھی  پتھر  میرا  الہام  ترا  ذہن  رسا  بھی  پتھر  اس  زمانے  میں  تو  ہر  فن  کا  نشاں  پتھر  ہے  ہاتھ  پتھر  ہیں  ترے  میری  زباں  پتھر  ہے  ریت  سے  بت  نہ  بنا  اے  مرے  اچھے  فن  کار ', '  اکھاڑہ  جم  چکا  تھا۔  طرفین  نے  اپنی  اپنی  ’’چوکیاں‘‘  چن  لی  تھیں۔  ’’پڑکوڈی‘‘  کے  کھلاڑی  جسموں  پر  تیل  مل  کر  بجتے  ہوئے  ڈھول  کے  گرد  گھوم  رہے  تھے۔  انھوں  نے  رنگین  لنگوٹیں  کس  کر  باندھ  رکھی  تھیں۔  ذرا  ذرا  سے  سفید  پھین  ٹھئے  ان  کے  چپڑے  ہوئے  لانبے  لابنے  پٹوں  کے  نیچے  سے  گزر  کر  سر  کے  دونوں  طرف  کنول  کے  پھولوں  کے  سے  طرے  بنا  رہے  تھے۔  وسیع  میدان  کے  چاروں  طرف  گپوں  اور  حقوں  کے  دور  چل  رہے  تھے  اور  کھلاڑیوں  کے  ماضی  اور  مستقبل  کو  جانچا  پرکھا  جا  رہا  تھا۔  مشہور  جوڑیاں  ابھی  میدان  میں  نہیں  اتری  تھیں۔  یہ  نامور  کھلاڑی  اپنے  دوستوں  اور  عقیدت  مندوں  کے  گھیرے  میں  کھڑے  اس  شدت  سے  تیل  چپڑوا  رہے  تھے  کہ  ان  کے  جسموں  کو  ڈھلتی  دھوپ  کی  چمک  نے  بالکل  تانبے  کا  سا  رنگ  دے  دیا  تھا،  پھر  یہ  کھلاڑی  بھی  میدان  میں  آئے،  انھوں  نے  بجتے  ہوئے  ڈھولوں  کے  گرد  چکر  کاٹے  اور  اپنی  اپنی  چوکیوں  کے  سامنے  ناچتے  کودتے  ہوئے  بھاگنے  لگے  اور  پھر  آناً  فاناً  سارے  میدان  میں  ایک  سرگوشی  بھنور  کی  طرح  گھوم  گئی۔  ’’مولا  کہاں  ہے؟‘‘  مولا  ہی  کا  کھیل  دیکھنے  تو  یہ  لوگ  دور  دراز  کے  دیہات  سے  کھنچے  چلے  آئے  تھے۔  ’’مولا  کا  جوڑی  وال  تاجا  بھی  تو  نہیں!‘‘  دوسرا  بھنور  پیدا  ہوا۔  لوگ  پوربی  چوکوں  کی  طرف  تیز  تیز  قدم  اٹھاتے  بڑھنے  لگے،  جما  ہوا  پڑ  ٹوٹ  گیا۔  منتظمین  نے  لمبے  لمبے  بیدوں  اور  لاٹھیوں  کو  زمین  پر  مار  مار  کر  بڑھتے  ہوئے  ہجوم  کے  سامنے  گرد  کا  طوفان  اڑانے  کی  کوشش  کی۔  پڑ  کا  ٹوٹنا  اچھا  شگون  نہ  تھا  مگر  جب  یہ  سرگوشی  ان  کے  کانوں  میں  بھی  پہنچی  تو  وہ  بھی  ہجوم  کے  ساتھ  ہولیے۔  اور  پھر  اتنے  میں  جیسے  میدان  میں  سیروں  بارود  بھرا  ہوا  ایک  گولا  ایک  چکرا  دینے  والے  دھماکے  سے  پھٹ  پڑا۔  ہر  طرف  سناٹا  چھا  گیا۔  لوگ  پڑ  کی  چوکور  حدوں  کی  طرف  واپس  جانے  لگے۔  مولا  اپنے  جوڑی  وال  تاجے  کے  ساتھ  میدان  میں  آگیا۔  اس  نے  پھندنوں  اور  ڈوریوں  سے  سجے  اور  لدے  ہوئے  ڈھول  کے  گرد  بڑے  وقار  سے  تین  چکر  کاٹے  اور  پھر  ڈھول  کو  پوروں  سے  چھو  کر’’یا  علیؓ‘‘  کا  نعرہ  لگانے  کے  لیے  ہاتھ  ہوا  میں  بلند  کیا  ہی  تھا  کہ  ایک  آواز  ڈھولوں  کی  دھما  دھم  چیرتی  پھاڑتی  اس  کے  سینے  پر  گنڈاسا  بن  کر  پڑی  ’’مولے!  اے  مولے  بیٹے!  تیرا  باپ  قتل  ہو  گیا!‘‘  مولا  کا  اٹھا  ہوا  ہاتھ  سانپ  کے  پھن  کی  طرح  لہرا  گیا  اور  پھر  ایک  دم  جیسے  اس  کے  قدموں  میں  پہیے  نکل  آئے۔  ’’رنگے  نے  تیرے  باپ  کو  ادھیڑ  ڈالا  ہے  گنڈاسے  سے!‘‘  اس  کی  ماں  کی  آواز  نے  اس  کا  تعاقب  کیا۔  پڑ  ٹو  ٹ  گیا۔  ڈھول  رک  گئے۔  کھلاڑی  جلدی  جلدی  کپڑے  پہننے  لگے۔  ہجوم  میں  افراتفری  پیدا  ہوئی  اور  پھر  بھگدڑ  مچ  گئی۔  مولا  کے  جسم  کا  تانبا  گاؤں  کی  گلیوں  میں  کونڈتے  بکھیرتا  اڑا  جا  رہا  تھا۔  بہت  پیچھے  اس  کا  جوڑی  وال  تاجا  اپنے  اور  مولا  کے  کپڑوں  کی  گٹھری  سینے  سے  لگائے  آ  رہا  تھا  اور  پھر  اس  کے  پیچھے  ایک  خوف  زدہ  ہجوم  تھا۔  جس  گاؤں  میں  کسی  شخص  کو  ننگے  سر  پھرنے  کا  حوصلہ  نہ  ہو  سکتا  تھا  وہاں  مولا  صرف  ایک  گلابی  لنگوٹ  باندھے  پنہاریوں  کی  قطاروں،  بھیڑوں،  بکریوں  کے  ریوڑوں  کو  چیرتا  ہوا  لپکا  جا  رہا  تھا  اور  جب  وہ  رنگے  کی  چوپال  کے  بالکل  سامنے  پہنچا  تو  سامنے  ایک  اور  ہجوم  میں  سے  پیر  نور  شاہ  نکلے  اور  مولا  کو  للکار  کر  بولے،  ’’رک  جا  مولے!‘‘  مولا  لپکا  گیا  مگر  پھر  ایک  دم  جیسے  اس  کے  قدم  جکڑ  لیے  گئے  اور  وہ  بت  کی  طرح  جم  کر  رہ  گیا۔  پیر  نور  شاہ  اس  کے  قریب  آئے  اور  اپنی  پاٹ  دار  آواز  میں  بولے۔  ’’تو  آگے  نہیں  جائے  گا  مولا!‘‘  ہانپتا  ہوا  مولا  کچھ  دیر  پیر  نور  شاہ  کی  آنکھوں  میں  آنکھیں  ڈالے  کھڑا  رہا۔  پھر  بولا،  ’’آگے  نہیں  جاؤں  گا  پیر  جی  تو  زندہ  کیوں  رہوں  گا؟‘‘  ’’میں  کہہ  رہا  ہوں۔‘‘  پیر  جی  ’’میں‘‘  پر  زور  دیتے  ہوئے  دبدبے  سے  بولے۔  مولا  ہانپنے  کے  باوجود  ایک  ہی  سانس  میں  بولتا  چلا  گیا،  ’’تو  پھر  میرے  منہ  پر  کالک  بھی  مل  ڈالیے  اور  ناک  بھی  کاٹ  ڈالیے  میری،  مجھے  تو  اپنے  باپ  کے  خون  کا  بدلہ  چکانا  ہے  پیر  جی۔  بھیڑ  بکریوں  کی  بات  ہوتی  تو  میں  آپ  کے  کہنے  پر  یہیں  سے  پلٹ  جاتا۔‘‘  مولا  نے  گردن  کو  بڑے  زور  سے  جھٹکا  دے  کر  رنگے  کے  چوپال  کی  طرف  دیکھا۔  رنگا  اور  اس  کے  بیٹے  لٹھوں  پر  گنڈاسے  چڑھائے  چوپال  پر  تنے  کھڑے  تھے۔  رنگے  کا  بڑا  لڑکا  بولا،  ’’آؤ  بیٹے  آؤ۔  گنڈاسے  کے  ایک  ہی  وار  سے  پھٹے  ہوئے  پیٹ  میں  سے  انتڑیوں  کا  ڈھیرانہ  اگلوا  ڈالوں  تو  قادرا  نام  نہیں،  میرا  گنڈاسا  جلد  باز  ہے  اور  کبڈی  کھیلنے  والے  لاڈلے  بیٹے  باپ  کے  قتل  کا  بدلا  نہیں  لیتے،  روتے  ہیں  اور  کفن  کا  لٹھا  ڈھونڈنے  چلے  جاتے  ہیں۔‘‘  مولا  جیسے  بات  ختم  ہونے  کے  انتظار  میں  تھا۔  ایک  ہی  زقند  میں  چوپال  کی  سیڑھیوں  پر  پہنچ  گیا۔  مگر  اب  کبڈی  کے  میدان  کا  ہجوم  بھی  پہنچ  گیا  تھا  اور  گاؤں  کا  گاؤں  اس  کے  راستے  میں  حائل  ہو  گیا  تھا۔  جسم  پر  تیل  چپڑ  رکھا  تھا  اس  لیے  وہ  روکنے  والوں  کے  ہاتھوں  سے  نکل  نکل  جاتا  مگر  پھر  جکڑ  لیا  جاتا۔  ہجوم  کا  ایک  حصہ  رنگے  اور  اس  کے  تینوں  بیٹوں  کو  بھی  روک  رہا  تھا۔  چار  گنڈاسے  ڈوبتے  ہوئے  سورج  کی  روشنی  میں  جنوں  کی  طرح  بار  بار  دانت  چمکا  رہے  تھے  کہ  اچانک  جیسے  سارے  ہجوم  کو  سانپ  سو  نگھ  گیا۔  پیر  نور  شاہ  قرآن  مجید  کو  دونوں  ہاتھوں  میں  بلند  کیے  چوپال  کی  سیٹرھیوں  پر  آئے  اور  چلائے۔  ’’اس  کلام  اللہ  کا  واسطہ  اپنے  اپنے  گھروں  کو  چلے  جاؤ  ورنہ  بدبختو!گاؤں  کا  گاؤں  کٹ  مرے  گا۔  جاؤ  تمہیں  خدا  اور  رسولؑ  کا  واسطہ،  قرآن  پاک  کا  واسطہ،  جاؤ،  چلے  جاؤ۔‘‘  لوگ  سر  جھکا  کر  ادھر  ادھر  بکھرنے  لگے۔  مولا  نے  جلدی  سے  تائے  سے  پٹکا  لے  کر  ادب  سے  اپنے  گھٹنوں  کو  چھپا  لیا  اور  سیٹرھیوں  پر  سے  اتر  گیا۔  پیر  صاحب  قرآن  مجید  کو  بغل  میں  لیے  اس  کے  پاس  آئے  اور  بولے،  ’’اللہ  تعالی  تمہیں  صبر  دے  اور  آج  کے  اس  نیک  کام  کا  اجر  دے۔‘‘  مولا  آگے  بڑھ  گیا۔  تاجا  اس  کے  ساتھ  تھا  اور  جب  وہ  گلی  کے  موڑ  پر  پہنچے  تو  مولا  نے  پلٹ  کر  رنگے  کی  چوپال  پر  ایک  نظر  ڈالی۔  ’’تم  تو  رو  رہے  ہو  مولے؟‘‘  تاجے  نے  بڑے  دکھ  سے  کہا۔  اور  مولا  نے  اپنے  ننگے  بازو  کو  آنکھوں  پر  رگڑ  کر  کہا،  ’’تو  کیا  اب  روؤں  بھی  نہیں؟‘‘  ’’لوگ  کیا  کہیں  گے؟‘‘  تاجے  نے  مشورہ  دیا۔  ’’ہاں  تاجے!‘‘  مولا  نے  دوسری  بار  بازو  آنکھوں  پر  رگڑا۔  ’’میں  بھی  تو  یہی  سوچ  رہا  ہوں  کہ  لوگ  کیا  کہیں  گے،  میرے  باپ  کے  خون  پر  مکھیاں  اڑ  رہی  ہیں  اور  میں  یہاں  گلی  میں  ڈرے  ہوئے  کتے  کی  طرح  دم  دبائے  بھاگا  جا  رہا  ہوں  ماں  کے  گھٹنے  سے  لگ  کر  رونے  کے  لیے!‘‘  لیکن  مولا  ماں  کے  گھٹنے  سے  لگ  کر  رویا  نہیں۔  وہ  گھر  کے  دالان  میں  داخل  ہوا  تو  رشتہ  دار  اس  کے  باپ  کی  لاش  تھانے  اٹھا  لے  جانے  کا  فیصلہ  کر  چکے  تھے۔  منہ  پیٹتی  اور  بال  نوچتی  ماں  اس  کے  پاس  آئی  اور  ’’شرم  تو  نہیں  آتی‘‘  کہہ  کر  منہ  پھیر  کر  لاش  کے  پاس  چلی  گئی۔  مولا  کے  تیور  اسی  طرح  تنے  رہے۔  اس  نے  بڑھ  کر  باپ  کی  لاش  کو  کندھا  دیا  اور  برادری  کے  ساتھ  روانہ  ہو  گیا۔  اور  ابھی  لاش  تھانے  نہیں  پہنچی  ہو  گی  کہ  رنگے  کی  چوپال  پر  قیامت  مچ  گئی۔  رنگا  چوپال  کی  سیڑھیوں  پر  سے  اترکر  سامنے  اپنے  گھر  میں  داخل  ہونے  ہی  لگا  تھا  کہ  کہیں  سے  ایک  گنڈاسا  لپکا  اور  انتڑیوں  کا  ایک  ڈھیر  اس  کے  پھٹے  ہوئے  پیٹ  سے  باہر  ابل  کر  اس  کے  گھر  کی  دہلیز  پر  بھاپ  چھوڑنے  لگا۔  کافی  دیر  کو  افراتفری  کے  بعد  رنگے  کے  بیٹے  گھوڑوں  پر  سوار  ہو  کر  رپٹ  کے  لیے  گاؤں  سے  نکلے،  مگر  جب  وہ  تھانے  پہنچے  تو  یہ  دیکھ  کر  دم  بخود  رہ  گئے  کہ  جس  شخص  کے  خلاف  وہ  رپٹ  لکھوانے  آئے  ہیں  وہ  اپنے  باپ  کی  لاش  کے  پاس  بیٹھا  تسبیح  پر  قل  ھو  اللہ  کا  ورد  کر  رہا  تھا۔  تھانے  دار  کے  ساتھ  انھوں  نے  بہت  ہیر  پھیر  کی  کوشش  کی  اور  اپنے  باپ  کا  قاتل  مولا  ہی  کو  ٹھہرایا  مگر  تھانیدار  نے  انہیں  سمجھایا  کہ  ’’خواہ  مخواہ  اپنے  باپ  کے  قاتل  کو  ضائع  کر  بیٹھو  گے،  کوئی  عقل  کی  بات  کرو۔  ادھر  یہ  میرے  پاس  اپنے  باپ  کے  قتل  کی  رپٹ  لکھوا  رہا  ہے  ادھر  تمہارے  باپ  کے  پیٹ  میں  گنڈاسا  بھی  بھونک  آیا  ہے؟‘‘  آخر  دونوں  طرف  سے  چالان  ہوئے،  لیکن  دونوں  قتلوں  کا  کوئی  چشم  دید  ثبوت  نہ  ملنے  کی  بناء  پر  طرفین  بری  ہو  گئے  اور  جس  روز  مولا  رہا  ہو  کر  گاؤں  میں  آیا  تو  اپنی  ماں  سے  ماتھے  پر  ایک  طویل  بوسہ  ثبت  کرانے  کے  بعد  سب  سے  پہلے  تاجے  کے  ہاں  گیا۔  اسے  بھینچ  کر  گلے  لگایا  اور  کہا،  ’’اس  روز  تم  اور  تمہارا  گھوڑا  میرے  کام  نہ  آتے  تو  آج  میں  پھانسی  کی  رسی  میں  توری  کی  طرح  لٹک  رہا  ہوتا۔  تمہاری  جان  کی  قسم  جب  میں  نے  رنگے  کے  پیٹ  کو  کھول  کر  رکاب  میں  پاؤں  رکھا  تو  ایسا  لگا  کہ  گھوڑے  کو  بھی  قتل  کا  پتا  چل  گیاہے،  آندھی  بن  گیا  خدا  کی  قسم۔  اسی  لیے  تو  لاش  ابھی  تھانے  بھی  نہیں  پہنچی  تھی  کہ  میں  ہاتھ  جھاڑ  کر  واپس  بھی  آگیا۔‘‘  سارے  گاؤں  کو  معلوم  تھا  کہ  رنگے  کا  قاتل  مولا  ہی  ہے،  مگر  مولے  کے  چند  عزیزوں  اور  تاجے  کے  سوا  کوئی  نہیں  جانتا  تھا  کہ  یہ  سب  کچھ  ہوا  کیسے۔  پھر  ایک  دن  گاؤں  میں  یہ  خبر  گشت  کرنے  لگی  کہ  مولا  کا  باپ  تو  رنگے  کے  بڑے  بیٹے  قادر  ے  کے  گنڈاسے  سے  مرا  تھا۔  رنگا  تو  صرف  ہشکار  رہا  تھا  بیٹوں  کو۔  رات  کو  چوپالوں  اور  گھروں  میں  یہ  موضوع  چلتا  رہا  اور  صبح  کو  پتہ  چلا  کہ  قادرا  اپنے  کوٹھے  کی  چھت  پر  مردہ  پایا  گیاہے  اور  وہ  بھی  یوں  کہ  جب  اس  کے  بھائیوں  پھّلے  اور  گلّے  نے  اسے  اٹھانے  کی  کوشش  کی  تو  اس  کا  سر  لڑھک  کر  نیچے  گرا  اور  پرنالے  تک  لڑھکتا  چلا  گیا،  رپٹ  لکھوائی  اور  مولا  پھر  گرفتار  ہو  گیا۔  مرچوں  کا  دھواں  پیا،  تپتی  دوپہروں  میں  لوہے  کی  چادر  پر  کھڑا  رہا۔  کتنی  راتیں  اسے  اونگھنے  تک  نہ  دیا  گیا  مگر  وہ  اقبالی  نہ  ہوا  اور  آخر  مہینوں  کے  بعد  رہا  ہو  کر  گاؤں  میں  آ  نکلا  اور  جب  اپنے  آنگن  میں  قدم  رکھا  تو  ماں  بھاگی  ہو  ئی  آئی۔  اس  کے  ماتھے  پر  طویل  بوسہ  لیا  اور  بولی،  ’’ابھی  دو  اور  باقی  ہیں  میرے  لال۔  رنگے  کا  کوئی  نام  لیوا  نہ  رہے،  تو  جبھی  بتیس  دھاریں  بخشوں  گی۔  میرے  دودھ  میں  تیرے  باپ  کا  خون  تھامولے!اور  تیرے  خون  میں  میرا  دودھ  ہے  اور  تیرے  گنڈاسے  پر  میں  نے  زنگ  نہیں  چڑھنے  دیا۔‘‘  مولا  اب  علاقے  بھر  کی  ہیبت  بن  گیا  تھا۔  اس  کی  مونچھوں  میں  دو  دو  بل  آ  گئے  تھے۔  کانوں  میں  سونے  کی  بڑی  بڑی  بالیاں،  خوشبودار  تیل  اس  کے  لہرئیے  بالوں  میں  آگ  کی  قلمیں  سی  لگائے  رکھتا۔  ہاتھی  دانت  کا  ہلالی  کنگھا  اتر  کر  اس  کی  کنپٹی  پر  چمکنے  لگا  تھا۔  وہ  گلیوں  میں  چلتا  تو  پٹھے  کے  تہبند  کا  کم  سے  کم  آدھا  گز  تو  اس  کے  عقب  میں  لوٹتا  ہوا  جاتا۔  باریک  ململ  کا  پٹکا  اس  کے  کندھے  پر  پڑا  رہتا  اور  اکثر  اس  کا  سرا  گر  کر  زمین  پر  گھسٹنے  لگتا  اور  گھسٹتا  چلا  جاتا۔  مولا  کے  ہاتھ  میں  ہمیشہ  اس  کے  قد  سے  بھی  لمبی  تیل  پلی  لٹھ  ہوتی  اور  جب  وہ  گلی  کے  کسی  موڑ  یا  کسی  چوراہے  پر  بیٹھتا  تو  یہ  لٹھ  جس  انداز  سے  اس  کے  گھٹنے  سے  آ  لگتی  اسی  انداز  سے  لگی  رہتی  اور  گلی  میں  سے  گزرنے  والوں  کو  اتنی  جرأت  نہ  ہوتی  کہ  وہ  مولا  کی  لٹھ  ایک  طرف  سرکانے  کے  لیے  کہہ  سکیں۔  اگر  کبھی  لٹھ  ایک  دیوار  سے  دوسری  دیوار  تک  تن  گئی  تو  لو  گ  آتے،  مولا  کی  طرف  دیکھتے  اور  پلٹ  کر  کسی  دوسری  گلی  میں  چلے  جاتے۔  عورتوں  اور  بچوں  نے  تو  وہ  گلیاں  ہی  چھوڑ  دی  تھیں  جہاں  مولا  بیٹھنے  کا  عادی  تھا۔  مشکل  یہ  تھی  کہ  مولا  کی  لٹھ  پر  سے  الانگنے  کا  بھی  کسی  میں  حوصلہ  نہ  تھا۔  ایک  بار  کسی  اجنبی  نوجوان  کا  اس  گلی  میں  سے  گزر  ہوا۔  مولا  اس  وقت  ایک  دیوار  سے  لگا  لٹھ  سے  دوسرے  دیوار  کو  کریدے  جا  رہا  تھا۔  اجنبی  آیا  اور  لٹھ  پر  سے  الانگ  گیا۔  ایکا  ایکی  مولا  نے  بپھر  کر  ٹینک  میں  سے  گنڈاسا  نکالا  اور  لٹھ  پر  چڑھا  کر  بولا،  ’’ٹھہر  جاؤ  چھوکرے،  جانتے  ہو  تم  نے  کس  کی  لٹھ  الانگی  ہے  یہ  مولا  کی  لٹھ  ہے۔  مولے  گنڈاسے  والے  کی۔‘‘  نوجوان  مولا  کا  نام  سنتے  ہی  یک  لخت  زرد  پڑ  گیا  اور  ہولے  سے  بولا،  ’’مجھے  پتہ  نہیں  تھا،  مولے۔‘‘  مولا  نے  گنڈاسا  اتار  کر  ٹینک  میں  اڑس  لیا  اور  لٹھ  کے  ایک  سرے  کو  نوجوان  کے  پیٹ  پر  ہلکے  سے  دبا  کر  بولا،  ’’تو  پھر  جا  کر  اپنا  کام  کر۔‘‘  اور  پھروہ  لٹھ  کو  یہاں  سے  وہاں  تک  پھیلا  کر  بیٹھ  گیا۔  مولا  کا  لباس،  اس  کی  چال،  اس  کی  مونچھیں  اور  مرکیاں  اور  سب  سے  زیادہ  اس  کا  لا  ابالی  انداز،  یہ  سب  پہلے  گاؤں  کے  فیشن  میں  داخل  ہوئے  اور  پھر  علاقے  بھر  کے  فیشن  پر  اثر  انداز  ہوئے  لیکن  مولا  کی  جو  چیز  فیشن  میں  داخل  نہ  ہو  سکی  وہ  اس  کی  لانبی  لٹھ  تھی۔  تیل  پلی،  پیتل  کے  کوکوں  سے  اٹی  ہوئی،  لوہے  کی  شاموں  میں  لپٹی  ہوئی،  گلیوں  کے  کنکروں  پر  بجتی  اور  یہاں  سے  وہاں  تک  پھیل  کر  آنے  والوں  کو  پلٹا  دینے  والی  لٹھ  اور  پھر  وہ  گنڈاسا  جس  کی  میان  مولا  کی  ٹینک  تھی  اور  جس  پر  اس  کی  ماں  زنگ  کا  ایک  نقطہ  تک  نہیں  دیکھ  سکتی  تھی۔  لوگ  کہتے  تھے  کہ  مولا  گلیوں  کے  نکڑوں  پر  لٹھ  پھیلائے  اور  گنڈاسا  چھپائے  گلے  اور  پھلے  کی  راہ  تکتا  ہے۔  قادرے  کے  قتل  اور  مولے  کی  رہائی  کے  بعد  پھلا  فوج  میں  بھرتی  ہو  کر  چلا  گیا  تھا  اور  گلے  نے  علاقہ  کے  مشہور  رسہ  گیر  چودھری  مظفر  الٰہی  کے  ہاں  پناہ  لی  تھی،  جہاں  وہ  چوھری  کے  دوسرے  ملازموں  کے  ساتھ  چناب  اور  راوی  پر  سے  بیل  اور  گائیں  چوری  کر  کے  لاتا۔  چودھری  مظفر  اس  مال  کو  منڈیوں  میں  بیچ  کر  امیروں،  وزیروں  اور  لیڈروں  کی  بڑی  بڑی  دعوتیں  کرتا  اور  اخباروں  میں  نام  چھپواتا  اور  جب  چناب  اور  راوی  کے  کھوجی  مویشیوں  کے  کھروں  کے  سراغ  کے  ساتھ  ساتھ  چلتے  چودھری  مظفر  کے  قصبے  کے  قریب  پہنچتے  تو  جی  میں  کہتے،  ’’ہمارا  ماتھا  پہلے  ہی  ٹھنکا  تھا!  انہیں  معلوم  تھا  کہ  اگر  وہ  کھروں  کے  سراغ  کے  ساتھ  ساتھ  چلتے  چودھری  کے  گھر  تک  جا  پہنچے  تو  پھر  کچھ  دیر  بعد  لوگ  مویشیوں  کی  بجائے  خود  کھوجیوں  کا  سراغ  لگاتے  پھریں  گے  اور  لگا  نہ  پائیں  گے۔  وہ  چودھری  کے  خوف  کے  مارے  قصبے  کے  ایک  طرف  سے  نکل  کر  اور  تھلوں  کے  ریتے  میں  پہنچ  کر  یہ  کہتے  ہوئے  واپس  آ  جاتے  ’’کھروں  کے  نشان  یہاں  سے  غائب  ہو  رہے  ہیں۔‘‘  مولا  نے  چودھری  مظفر  اور  اس  کے  پھیلے  ہوئے  بازوؤں  کے  بارے  میں  سن  رکھا  تھا۔  اسے  کچھ  ایسا  لگتا  تھا  کہ  جیسے  علاقہ  بھر  میں  صرف  یہ  چودھری  ہی  ہے  جو  اس  کی  لٹھ  الانگ  سکتا  ہے  لیکن  فی  الحال  اسے  رنگے  کے  دونوں  بیٹوں  کا  انتظار  تھا۔  تاجے  نے  اسے  بہت  سمجھایا  کہ  ’’تجھے  باپ  کے  خون  کا  بدلہ  لینا  تھا  سو  لے  لیا۔  اب  یہ  چھٹے  ہوئے  بدمعاشوں  کے  چلن  تجھے  زیب  نہیں  دیتے،  کام  کا  نہ  کاج  کا،  دشمن  اناج  کا!‘‘  تاجے  نے  بڑے  بھائیوں  کی  طرح  مولے  کو  ڈانٹا،  ’’اور  کچھ  نہیں  تو  اپنی  زمینوں  کی  نگرانی  کر  لیا  کر،  یہ  کیا  بات  ہوئی  کہ  صبح  سے  شام  تک  گلیوں  میں  لٹھ  پھیلائے  بیٹھے  ہیں  اور  میراثیوں،  نائیوں  سے  خدمتیں  لی  جا  رہی  ہیں۔  تو  شاید  نہیں  جانتا  پر  جان  لے  تو  اس  میں  تیرا  ہی  بھلا  ہے  کہ  مائیں  بچوں  کو  تیرا  نام  لے  کر  ڈرانے  لگی  ہیں،  لڑکیاں  تو  تیرا  نام  سنتے  ہی  تھوک  دیتی  ہیں،  کسی  کو  بد  دعا  دینی  ہو  تو  کہتی  ہیں  اللہ  کرے  تجھے  مولا  بیاہ  کر  لے  جائے۔  سنتے  ہو  مولے؟‘‘  لیکن  مولا  تو  جس  بھٹی  میں  کودا  تھا  اس  میں  پک  کر  پختہ  ہو  چکا  تھا۔  بولا،  ’’ابے  جا  تاجے  اپنا  کام  کر،  گاؤں  بھر  کی  گالیاں  سمیٹ  کر  میرے  سامنے  ان  کا  ڈھیر  لگانے  آیا  ہے؟  دوستی  رکھنا  بڑی  جی  داری  کی  بات  ہے  پٹھے،  تیرا  جی  چھوٹ  گیا  ہے  تو  میری  آنکھوں  میں  دھول  کیوں  جھونکتا  ہے۔  جا  اپنا  کام  کر،  میرے  گنڈاسے  کی  پیاس  ابھی  تک  نہیں  بجھی۔  جا!  اس  نے  لاٹھی  کو  کنکروں  پر  بجایا  اور  گلی  کے  سامنے  والے  مکان  میں  میراثی  کو  بانگ  لگائی،  ’’ابے  اب  تک  چلم  تازہ  نہیں  کر  چکا  الو  کے  پٹھے  جا  کر  گھر  والوں  کی  گود  میں  سو  گیا؟  چلم  لا۔‘‘  تاجا  پلٹ  گیا  مگر  گلی  کے  موڑ  پر  رک  گیا  اور  مڑ  کر  مولے  کو  کچھ  یوں  دیکھا  جیسے  اس  کی  جواں  مرگی  پر  پھوٹ  پھوٹ  کر  رو  دے  گا۔  مولا  کنکھیوں  سے  اسے  دیکھ  رہا  تھا،  اٹھا  اور  لٹھ  کو  اپنے  پیچھے  گھسیٹتا  تاجے  کے  پاس  آ  کر  بولا،  ’’دیکھ  تاجے  مجھے  ایسا  لگتا  ہے  تو  مجھ  پر  ترس  کھا  رہا  ہے،  اس  لیے  کہ  کسی  زمانے  میں  تیری  میری  یاری  تھی  پر  اب  یہ  یاری  ٹوٹ  گئی  ہے۔  تاجے  تو  میرا  ساتھ  نہیں  دے  سکتا  تو  پھر  ایسی  یاری  کو  لے  کر  چاٹنا  ہے؟  میرے  باپ  کا  خون  اتنا  سستا  نہیں  تھا  کہ  رنگے  اور  اس  کے  ایک  ہی  بیٹے  کے  خون  سے  حساب  چک  جائے،  میرا  گنڈاسا  تو  ابھی  اس  کے  پوتے،  پوتیوں،  نواسے،  نواسیوں  تک  پہنچے  گا،  اس  لیے  جا  اپنا  کام  کر۔  تیری  میری  یار  ی  ختم۔  اس  لیے  مجھ  پر  ترس  نہ  کھایا  کر،  کوئی  مجھ  پر  ترس  کھائے  تو  آنچ  میرے  گنڈاسے  پر  جا  پہنچتی  ہے،  جا۔‘‘  واپس  آ  کر  مولا  نے  میراثی  سے  چلم  لے  کر  کش  لگایا  تو  سلفہ  ابھر  کر  بکھر  گیا۔  ایک  چنگاری  مولا  کے  ہاتھ  پر  گری  اور  ایک  لمحہ  تک  وہیں  چمکتی  رہی۔  میراثی  نے  چنگاری  کو  جھاڑنا  چاہا  تو  مولا  نے  اس  کے  ہاتھ  پر  اس  زور  سے  ہاتھ  مارا  کہ  میراثی  بل  کھا  کر  رہ  گیا  اور  ہاتھ  کو  ران  اور  پنڈلی  میں  دبا  کر  ایک  طرف  ہٹ  گیااور  مولا  گرجا،  ’’ترس  کھاتا  ہے  حرام  زادہ۔‘‘  اس  نے  چلم  اٹھا  کر  سامنے  دیوار  پر  پٹخ  دی  اور  لٹھ  اٹھا  کر  ایک  طرف  چل  دیا۔  لوگوں  نے  مولا  کو  ایک  نئی  گلی  کے  چوراہے  پر  بیٹھے  دیکھا  تو  چونکے  اور  سرگوشیاں  کرتے  ہوئے  ادھر  ادھر  بکھر  گئے۔  عورتیں  سر  پر  گھڑے  رکھے  آئیں  اور  ’’ہائیں‘‘  کرتی  واپس  چلی  گئیں۔  مولا  کی  لٹھ  یہاں  سے  وہاں  تک  پھیلی  ہوئی  تھی۔  اور  لوگوں  کے  خیال  میں  اس  پر  خون  سوار  تھا۔  مولا  اس  وقت  دور  مسجد  کے  مینار  پر  بیٹھی  ہوئی  چیل  کو  تکے  جا  رہا  تھا۔  اچانک  اسے  کنکروں  پر  لٹھ  کے  بجنے  کی  آواز  آئی۔  چونک  کراس  نے  دیکھا  کہ  ایک  نوجوان  لڑکی  نے  اس  کی  لٹھ  اٹھا  کر  دیوار  کے  ساتھ  رکھ  دی  ہے  اور  ان  لانبی  سرخ  مرچوں  کو  چن  رہی  ہے  جو  جھکتے  ہوئے  اس  کے  سر  پر  رکھی  ہوئی  گٹھری  میں  سے  گر  گئی  تھیں۔  مولا  سناٹے  میں  آگیا۔  لٹھ  کو  الانگنا  تو  ایک  طرف  رہا  اس  نے  یعنی  ایک  عورت  ذات  نے  لٹھ  کو  گندے  چیتھڑے  کی  طرح  اٹھا  کر  پرے  ڈال  دیا  ہے  اور  اب  بڑے  اطمینان  سے  مولا  کے  سامنے  بیٹھی  مرچیں  چن  رہی  ہے  اور  جب  مولا  نے  کڑک  کر  کہا،  ’’جانتی  ہو  تم  نے  کس  کی  لاٹھی  پر  ہاتھ  رکھا  ہے؟  جانتی  ہو  میں  کون  ہوں؟  ’’تو  اس  نے  ہاتھ  بلند  کر  کے  چنی  ہوئی  مرچیں  گٹھری  میں  ٹھونستے  ہوئے  کہا  ’’کوئی  سڑی  لگتے  ہو۔‘‘  مولا  مارے  غصے  کے  اٹھ  کھڑا  ہوا۔  لڑکی  بھی  اٹھی  اور  اس  کی  آنکھوں  میں  آنکھیں  ڈال  کر  نرمی  سے  بولی،  ’’اسی  لیے  تو  میں  نے  تمہاری  لٹھ  تمہارے  سر  پر  نہیں  دے  ماری۔  ایسے  لٹے  لٹے  سے  لگتے  تھے  مجھے  تو  تم  پر  ترس  آگیا  تھا۔‘‘  ’’ترس  آگیا  تھا  تمہیں  مولا  پر؟‘‘  مولا  دھاڑا۔  ’’مولا!‘‘  لڑکی  نے  گٹھری  کو  دونوں  ہاتھوں  سے  تھام  لیا  اور  ذرا  سی  چونک  گئی۔  ’’ہاں،  مولا،  گنڈاسے  والا‘‘  مولا  نے  ٹھسے  سے  کہا۔  اور  لڑکی  ذرا  سی  مسکرا  کے  گلی  میں  جانے  لگی۔  مولا  کچھ  دیر  وہاں  چپ  چاپ  کھڑا  رہا  اور  پھر  ایک  سانس  لے  کر  دیوار  سے  لگ  کر  بیٹھ  گیا۔  لٹھ  کو  سامنے  کی  دیوار  تک  پھیلا  لیا  تو  پرلی  طرف  سے  ادھیڑ  عمر  کی  ایک  عورت  آتی  دکھائی  دی۔  مولا  کو  دیکھ  کر  ٹھٹکی۔  مولا  نے  لٹھ  اٹھا  کر  ایک  طرف  رکھ  دی  اور  بولا،  ’’آ  جاؤ  ماسی،  آ  جاؤ،  میں  تمہیں  کھا  تھوڑی  جاؤں  گا۔‘‘  حواس  باختہ  عورت  آئی  اور  مولے  کے  پاس  سے  گزرتے  ہوئے  بولی،  ’’کیسا  جھوٹ  بکتے  ہیں  لوگ،  کہتے  ہیں  جہاں  مولا  بخش  بیٹھا  ہو  وہاں  سے  باؤ  لاکتا  بھی  دبک  کر  گزرتا  ہے،  پر  تو  نے  میرے  لیے  اپنی  لٹھ۔۔۔‘‘  ’’کون  کہتا  ہے؟‘‘  مولا  اٹھ  کھڑا  ہوا۔  ’’سب  کہتے  ہیں،  سارا  گاؤں  کہتا  ہے،  ابھی  ابھی  کنویں  پر  یہی  باتیں  ہو  رہی  تھیں،  پر  میں  نے  تو  اپنی  آنکھوں  سے  دیکھ  لیا  کہ  مولا  بخش۔۔۔‘‘  لیکن  مولا  اب  تک  اس  گلی  میں  لپک  کر  گیا  تھا  جس  میں  ابھی  ابھی  نوجوان  لڑکی  گئی  تھی۔  وہ  تیز  تیز  چلتا  گیا  اور  آخر  دور  لمبی  گلی  کے  سرے  پر  وہی  لڑکی  جاتی  نظر  آئی،  وہ  بھاگنے  لگا۔  آنگنوں  میں  بیٹھی  ہوئی  عورتیں  دروازوں  تک  آ  گئیں  اور  بچے  چھتوں  پر  چڑھ  گئے۔  مولا  کا  گلی  سے  بھاگ  کر  نکلنا  کسی  حادثے  کا  پیش  خیمہ  سمجھا  گیا۔  لڑکی  نے  بھی  مولا  کے  قدموں  کی  چاپ  سن  لی  تھی،  وہ  پلٹی  اور  پھر  وہیں  جم  کر  کھڑ  ی  رہ  گئی۔  اس  نے  بس  اتنا  ہی  کیا  کہ  گٹھری  کو  دونوں  ہاتھوں  سے  تھا  م  لیا،  چند  مرچیں  دہکتے  ہوئے  انگاروں  کی  طرح  اس  کے  پاؤں  پر  بکھر  گئیں۔  ’’میں  تمہیں  کچھ  نہیں  کہوں  گا۔‘‘  مولا  پکارا۔  ’’کچھ  نہیں  کہوں  گا  تمہیں۔‘‘  لڑکی  بولی،  ’’میں  ڈر  کے  نہیں  رکی۔  ڈریں  میرے  دشمن۔‘‘  مولا  رک  گیا،  پھر  ہولے  ہولے  چلتا  ہوا  اس  کے  پاس  آیا  اور  بولا،  ’’بس  اتنا  بتا  دو  تم  ہو  کون؟‘‘  لڑکی  ذرا  سا  مسکرا  دی۔  عقب  سے  کسی  بڑھیا  کی  آواز  آئی،  ’’یہ  رنگے  کے  چھوٹے  بیٹے  کی  منگیتر  راجو  ہے  مولا  بخش۔‘‘  مولا  آنکھیں  پھاڑ  پھاڑ  کر  راجو  کو  دیکھنے  لگا۔  اسے  راجو  کے  پاس  رنگا  اور  رنگے  کا  سارا  خاندان  کھڑا  نظر  آیا۔  اس  کا  ہاتھ  ٹینک  تک  گیا  اور  پھر  رسے  کی  طرح  لٹک  گیا۔  راجو  پلٹ  کر  بڑی  متوازن  رفتار  سے  چلنے  لگی۔  مولا  نے  لاٹھی  ایک  طرف  پھینک  دی  اور  بولا،  ’’ٹھہرو  راجو،  یہ  اپنی  مرچیں  لیتی  جاؤ۔‘‘  راجو  رک  گئی۔  مولا  نے  جھک  کر  ایک  ایک  مرچ  چن  لی  اور  پھر  اپنے  ہاتھ  سے  انہیں  راجو  کی  گٹھری  میں  ٹھونستے  ہوئے  بولا،  ’’تمہیں  مجھ  پر  ترس  آیا  تھا  نا  راجو؟‘‘  لیکن  راجو  ایک  دم  سنجیدہ  ہو  گئی  اور  اپنے  راستے  پر  ہولی۔  مولا  بھی  واپس  جانے  لگا۔  کچھ  دور  ہی  گیا  تھا  کہ  بڑھیا  نے  اسے  پکارا،  ’’یہ  تمہاری  لٹھ  تو  یہیں  رکھی  رہ  گئی  مولا  بخش!‘‘  مولا  پلٹا  اور  لٹھ  لیتے  ہوئے  بڑھیا  سے  پوچھا،  ’’ماسی!  یہ  لڑکی  راجو  کیا  یہیں  کی  رہنے  والی  ہے؟  میں  نے  تو  اسے  کبھی  نہیں  دیکھا۔‘‘  ’’یہیں  کی  ہے  بھی  بیٹا  اور  نہیں  بھی۔‘‘  بڑھیا  بولی۔  ’’اس  کے  باپ  نے  لام  میں  دونوں  بیٹوں  کے  مرنے  کے  بعد  جب  دیکھا  کہ  وہ  روز  ہل  اٹھا  کر  اتنی  دور  کھیتوں  میں  نہیں  جا  سکتا  تو  گاؤ  ں  والے  گھر  کی  چھت  اکھیڑی  اور  یہاں  سے  یوں  سمجھو  کہ  کوئی  دو  ڈھائی  کوس  دور  ایک  ڈھوک  بنا  لی۔  وہیں  راجو  اپنے  باپ  کے  ساتھ  رہتی  ہے،  تیسرے  چوتھے  دن  گاؤں  میں  سودا  سلف  خریدنے  آ  جاتی  ہے  اور  بس۔‘‘  مولا  جواب  میں  صرف  ’’ہوں‘‘  کہہ  کر  واپس  چلا  گیا،  لیکن  گاؤں  بھر  میں  یہ  خبر  آندھی  کی  طرح  پھیل  گئی  کہ  آج  مولا  اپنی  لٹھ  ایک  جگہ  رکھ  کر  بھول  گیا۔  باتوں  باتوں  میں  راجو  کا  ایک  دو  بار  نام  آیا  مگر  دب  گیا۔  رنگے  کے  گھرانے  اور  مولا  کے  درمیان  صرف  گنڈاسے  کا  رشتہ  تھا  نا  اور  راجو  رنگے  ہی  کے  بیٹے  کی  منگیتر  تھی  اور  اپنی  جان  کسے  پیاری  نہیں  ہوتی۔‘‘  اس  واقعہ  کے  بعد  مولا  گلیوں  سے  غائب  ہو  گیا۔  سارا  دن  گھر  میں  بیٹھا  لاٹھی  سے  دالان  کی  مٹی  کریدتا  رہتا  اور  کبھی  باہر  جاتا  بھی  تو  کھیتوں  چراگاہوں  میں  پھرپھرا  کر  واپس  آ  جاتا۔  ماں  اس  کے  رویے  پر  چونکی  مگر  صرف  چونکنے  پر  اکتفا  کی۔  وہ  جانتی  تھی  کہ  مولا  کے  سر  پر  بہت  سے  خون  سوار  ہیں،  وہ  بھی  جو  بہا  دیے  گئے  اور  وہ  بھی  جو  بہائے  نہ  جا  سکے۔  یہ  رمضان  کا  مہینہ  تھا۔  نقارے  پٹ  پٹا  کر  خاموش  ہو  گئے  تھے۔  گھروں  میں  سحری  کی  تیاریاں  ہو  رہی  تھیں۔  دہی  بلونے  اور  توے  پر  روٹیوں  کے  پڑنے  کی  آوازیں،  مندروں  کی  گھنٹیوں  کی  طرح  پر  اسرار  معلوم  ہو  رہی  تھیں۔  مولا  کی  ماں  بھی  چولہا  جلائے  بیٹھی  تھی  اور  مولا  مکان  کی  چھت  پر  ایک  چارپائی  پر  لیٹا  آسمان  کو  گھورے  جا  رہا  تھا۔  یکا  یک  کسی  گلی  میں  ایک  ہنگامہ  مچ  گیا۔  مولا  نے  فوراً  لٹھ  پر  گنڈاسا  چڑھایا  اور  چھت  پر  سے  اتر  کر  گلی  میں  بھاگا۔  ہر  طرف  گھروں  میں  لالٹینیں  نکلی  آ  رہی  تھیں  اور  شور  بڑھ  رہا  تھا۔  وہاں  پہنچ  کر  مولا  کو  معلوم  ہوا  کہ  تین  مسافر  جو  نیزوں،  برچھیوں  سے  لیس  تھے،  بہت  سے  بیلوں  اور  گائے  بھینسوں  کو  گلی  میں  سے  ہنکائے  لیے  جا  رہے  تھے  کہ  چوکیدار  نے  انہیں  ٹوکا  اور  جواب  میں  انھوں  نے  چوکیدار  کو  گالی  دے  کر  کہا  کہ  یہ  مال  چودھری  مظفر  الٰہی  کا  ہے،  یہ  گلی  تو  خیر  ایک  ذلیل  سے  گاؤں  کی  گلی  ہے،  چودھری  کا  مال  تو  لاہور  کی  ٹھنڈک  سڑک  پر  سے  بھی  گزرے  تو  کوئی  اف  نہ  کرے۔  مولا  کو  کچھ  ایسا  محسوس  ہوا  جیسے  چودھری  مظفر  خود،  بہ  نفسِ  نفیس  گاؤں  کی  اس  گلی  میں  کھڑا  اس  سے  گنڈاسا  چھیننا  چاہتا  ہے،  کڑک  کر  بولا،  ’’چوری  کا  یہ  مال  میرے  گاؤں  سے  نہیں  گزرے  گا،  چاہے  یہ  چودھری  مظفر  کا  ہو  چاہے  لاٹ  صاحب  کا۔  یہ  مال  چھوڑ  کر  چپکے  سے  اپنی  راہ  لو  اور  اپنی  جان  کے  دشمن  نہ  بنو!‘‘  اس  نے  لٹھ  کو  جھکا  کر  گنڈاسے  کو  لالٹینوں  کی  روشنی  میں  چمکایا۔  ’’جاؤ۔‘‘  مولا  گھرے  ہوئے  مویشیوں  کو  لٹھ  سے  ایک  طرف  ہنکانے  لگا،  ’’جا  کر  کہہ  دو  اپنے  چودھری  سے  کہ  مولا  گنڈاسے  نے  تمہیں  سلام  بھیجا  ہے  اور  اب  جاؤ  اپنا  کام  کرو۔‘‘  مسافروں  نے  مولا  کے  ساتھ  سارے  ہجوم  کے  بدلے  ہوئے  تیور  دیکھے  تو  چپ  چاپ  کھسک  گئے۔  مولا  سارے  مال  کو  اپنے  گھر  لے  آیا  اور  سحری  کھاتے  ہوئے  ماں  سے  کہا  کہ،  ’’یہ  سب  بے  زبان  ہمارے  مہمان  ہیں،  ان  کے  مالک  پرسوں  تک  آ  نکلیں  گے  کہیں  سے۔  اور  گاؤں  کی  عزت  میری  عزت  ہے  ماں۔‘‘  مالک  دوسرے  ہی  دن  دوپہر  کو  پہنچ  گئے۔  یہ  غریب  کسان  اور  مزارعے  کوسوں  کی  مسافتیں  طے  کر  کے  کھوجیوں  کی  ناز  برداریاں  کرتے  یہاں  تک  پہنچے  تھے  اور  یہ  سوچتے  آ  رہے  تھے  کہ  اگر  ان  کا  مال  چودھری  کے  حلقۂ  اثر  تک  پہنچ  گیا  تو  پھر  کیا  ہو  گا  اور  جب  مولا  ان  کا  مال  ان  کے  حوالے  کر  رہا  تھا  تو  سارا  گاؤں  باہر  گلی  میں  جمع  ہو  گیا  تھا  اور  اس  ہجوم  میں  راجو  بھی  تھی۔  اس  نے  اپنے  سر  پر  اینڈوا  جما  کر  مٹی  کا  ایک  برتن  رکھا  ہوا  تھا  اور  منتشر  ہوتے  ہوئے  ہجوم  میں  جب  راجو  مولا  کے  پاس  سے  گزری  تو  مولا  نے  کہا،  ’’آج  بہت  دنوں  بعد  گاؤں  میں  آئی  ہو  راجو۔‘‘  ’’کیوں؟‘‘  اس  نے  کچھ  یوں  کہا  جیسے  ’’میں  کسی  سے  ڈرتی  تھوڑی  ہوں‘‘  کا  تاثر  پیدا  کرنا  چاہتی  ہو۔  میں  تو  کل  آئی  تھی  اور  پرسوں  اور  ترسوں  بھی۔  ترسوں  تھوم  پیاز  خریدنے  آئی۔  پرسوں  بابا  کو  حکیم  کے  پاس  لائی،  کل  ویسے  ہی  آ  گئی،  اور  آج  یہ  گھی  بیچنے  آئی  ہوں۔‘‘  ’’کل  ویسے  ہی  کیوں  آ  گئیں؟‘‘  مولا  نے  بڑے  اشتیاق  سے  پوچھا۔  ’’ویسے  ہی  بس  جی  چاہا  آ  گئے،  سہیلیوں  سے  ملے  اور  چلے  گئے،  کیوں؟‘‘  ’’ویسے  ہی’’مولا  نے  بجھ  کر  کہا،  پھر  ایک  دم  اسے  ایک  خیال  آیا،  ’’یہ  گھی  بیچو  گی؟‘‘  ’’ہاں  بیچنا  تو  ہے،  پر  تیرے  ہاتھ  نہیں  بیچوں  گی۔‘‘  ’’کیوں؟‘‘  ’’تیرے  ہاتھوں  میں  میرے  رشتہ  داروں  کا  خون  ہے۔‘‘  مولا  کو  ایک  دم  خیال  آیا  کہ  وہ  اپنی  لٹھ  کو  دالان  میں  اور  گنڈاسے  کو  بستر  تلے  رکھ  کر  بھول  آیا  ہے۔  اس  کے  ہاتھوں  میں  چل  سی  ہونے  لگی۔  اس  نے  گلی  میں  سے  ایک  کنکر  اٹھایا  اور  اسے  انگلیوں  میں  مسلنے  لگا۔  راجو  جانے  کے  لیے  مڑی  تو  مولا  ایک  دم  بولا،  ’’دیکھو  راجو  میرے  ہاتھوں  پر  خون  ہے  ہی  اور  ان  پر  ابھی  جانے  کتنا  اور  خون  چڑھے  گا،  پر  تمہیں  گھی  بیچنا  ہے  اور  مجھے  خریدنا  ہے،  میرے  ہاتھ  نہ  بیچو،  میری  ماں  کے  ہاتھ  بیچ  دو۔‘‘  راجو  کچھ  سوچ  کر  بولی’’چلوآؤ۔‘‘  مولا  آگے  آگے  چلنے  لگا۔  جاتے  جاتے  جانے  اسے  کیا  وہم  گزرا  کہ  راجو  اس  کی  پیٹھ  اور  پٹوں  کو  گھورے  جا  رہی  ہے۔  ایک  دم  اس  نے  مڑ  کر  دیکھا  راجو  گلی  میں  چگتے  ہوئے  مرغی  کے  چوزوں  کو  بڑے  غور  سے  دیکھتی  ہوئی  آ  رہی  تھی۔  وہ  فوراً  بولا،  ’’یہ  چوزے  میرے  ہیں۔‘‘  ’’ہوں  گے۔‘‘  راجو  بولی۔  مولا  اب  آنگن  میں  داخل  ہو  چکا  تھا،  بولا،  ’’ماں  یہ  سب  گھی  خرید  لو،  میرے  مہمان  آنے  والے  ہیں  تھوڑے  دنوں  میں۔‘‘  راجو  نے  برتن  اتار  کر  اس  کے  دہانے  پر  سے  کپڑا  کھولا  تاکہ  بڑھیا  گھی  سونگھ  لے،  مگر  وہ  اندر  چلی  گئی  تھی  ترازو  لینے  اور  مولا  نے  دیکھا  کہ  راجو  کی  کنپٹیوں  پر  سنہرے  روئیں  ہیں  اور  اس  کی  پلکیں  یوں  کمانوں  کی  طرح  مڑی  ہوئی  ہیں  جیسے  اٹھیں  گی  تو  اس  کی  بھنووں  کو  مس  کر  لیں  گی  اور  ان  پلکوں  پر  گرد  کے  ذرے  ہیں  اور  اس  کے  ناک  پر  پسینے  کے  ننھے  ننھے  سوئی  کے  ناکے  سے  قطرے  چمک  رہے  ہیں  اور  نتھنوں  میں  کچھ  ایسی  کیفیت  ہے  جیسے  گھی  کے  بجائے  گلاب  کے  پھول  سونگھ  رہی  ہو۔  اس  کے  اوپر  ہونٹ  کی  نازک  محراب  پر  بھی  پسینہ  ہے  اور  ٹھوڑی  اور  نچلے  ہونٹ  کے  درمیان  ایک  تل  ہے  جو  کچھ  یوں  اچٹا  ہوا  لگ  رہا  ہے  جیسے  پھونک  مارنے  سے  اڑ  جائے  گا۔  کانوں  میں  چاندی  کے  بندے  انگور  کے  خوشوں  کی  طرح  لس  لس  کرتے  ہوئے  لرز  رہے  ہیں  اور  ان  بندوں  میں  اس  کے  بالوں  کی  ایک  لٹ  بے  طرح  الجھی  ہوئی  ہے۔  مولے  گنڈاسے  والے  کا  جی  چاہا  کہ  وہ  بڑی  نرمی  سے  اس  لٹ  کو  چھڑا  کر  راجو  کے  کانوں  کے  پیچھے  جما  دے  یا  چھڑا  کر  یونہی  چھوڑ  دے  یا  اسے  اپنی  ہتھیلی  پر  پھیلا  کر  ایک  ایک  بال  کو  گننے  لگے۔  ماں  ترازو  لے  کر  آئی  تو  راجو  بولی،  ’’پہلے  دیکھ  لے  ماسی،  رگڑ  کے  سونگھ  لے۔  آج  صبح  ہی  کو  تازہ  تازہ  مکھن  گرم  کیا  تھا۔  پر  سونگھ  لے  پہلے۔‘‘  ’’نہ  بیٹی  میں  تو  نہ  سونگھوں  گی۔‘‘  ماں  نے  کہا،  ’’میرا  تو  روزہ  مکروہ  ہوتا  ہے۔‘‘  پھر  وہ  راجو  کو  گھور  گھور  کر  دیکھنے  لگی  اور  کچھ  دیر  کے  بعد  بولی،  ’’تو  پھر  جا۔‘‘  ماں  نے  ترازو  اٹھا  کر  ایک  طرف  پٹخ  دی،  ’’تجھے  حوصلہ  کیسے  ہوا  میرے  یہاں  قدم  دھرنے  کا۔  رشتہ  قتلوں  کا  اور  سودا  دے  گھی  کا،  جا!‘‘  پھر  وہ  مولا  کی  طرف  مڑی،  ’’جن  پر  گنڈاسے  چلانے  ہیں  ان  سے  گھی  کا  لین  دین  نہیں  ہوتا  میری  جان!  یہ  گلے  کی  منگیتر  ہے  گلے  کی،  رنگے  کے  بیٹے  کی۔‘‘  راجو،  جس  کا  چہرہ  کانوں  تک  سرخ  ہو  گیا  تھا،  جلدی  سے  برتن  پرکپڑا  باندھ  کر  اٹھی  اور  بولی،  ’’تمہارے  سینوں  میں  دل  ہیں  یا  خشخاش  کے  دانے۔‘‘  مولا  کے  منہ  پر  جیسے  ایک  طرف  اس  کی  ماں  نے  اور  دوسری  طرف  راجو  نے  تھپڑ  مار  دیا  تھا۔  وہ  بھنا  کر  رہ  گیا  اور  جب  راجو  چلی  گئی  تو  جلتی  ہوئی  دوپہر  میں  اوپر  چھت  پر  چڑھ  گیا  اور  چار  پائی  پر  لیٹ  گیا۔  وہ  یونہی  دیر  تک  دھوپ  میں  لیٹا  رہا  اور  جب  اس  کی  ماں  اسے  اٹھانے  آئی  تو  وہ  رو  رہا  تھا۔  ’’تم  رو  رہے  ہو  مولے؟‘‘  اس  نے  حیران  ہو  کر  پوچھا۔  اور  مولا  بولا،  ’’تو  کیا  اب  روؤں  بھی  نہیں؟‘‘  ماں  چکرا  کر  اس  کے  پاس  بیٹھ  گئی۔  وہ  بیٹے  کے  سوال  میں  اپنے  سوال  کا  جواب  ڈھونڈ  رہی  تھی۔  اب  مولا  گھر  میں  بھی  نہیں  بیٹھتا  تھا۔  سارا  سارا  دن  لاری  کے  اڈے  پر  نورے  نائی  کے  ہاں  پڑا  رہتا۔  نورے  نے  وہاں  چائے  کی  دکان  کھول  رکھی  تھی۔  شام  سے  پہلے  جب  لاری  آتی  تو  گاؤں  بھر  کے  نوجوانوں  اور  بچوں  کا  ایک  ہجوم  لگ  جاتا۔  سب  نورے  کی  چائے  پیتے  اور  ڈرائیور  سے  شہروں  کی  خبریں  پوچھتے،  اور  مولا  ان  سے  الگ  ایک  کھٹولے  پر  لیٹا  آسمان  کو  گھورتا  رہتا۔  اب  لوگ  مولا  کے  عادی  ہو  چکے  تھے۔  وہ  اس  کے  پاس  سے  حقہ  تک  اٹھا  لاتے  مگر  کسی  کو  اس  کی  لٹھ  کو  چھونے  یا  الانگنے  کی  جرأت  نہیں  ہوئی  جو  وہاں  کھٹولے  کے  ساتھ  لگی  لاری  کے  انجن  تک  تنی  رہتی  تھی۔  پھر  ایک  روز  جب  شام  سے  پہلی  لاری  آ  کر  رکی  اور  اس  میں  سے  مسافر  اترنے  لگے  تو  ایکا  ایکی  جیسے  سارے  اڈے  پر  الو  بول  گیا۔  لاری  میں  سے  رنگے  کا  بیٹا  گلا  اترا۔  اس  کے  پیچھے  چار  بڑے  قدآور  گبرو  اترے  اور  پھر  پانچوں  ایک  طرف  جا  کر  کچھ  باتیں  کرنے  لگے۔  مولا  اس  سناٹے  سے  چونکا  اور  چار  پائی  پر  اٹھ  کر  بیٹھ  گیا۔  اس  نے  دیکھا  کہ  ہجوم  سمٹ  کر  نورے  کی  دیوار  کے  ساتھ  لگ  گیا  ہے  اور  سامنے  گلا  کھڑا  اس  کی  طرف  اشارہ  کر  رہا  ہے۔  اس  نے  تیزی  سے  چارپائی  پر  سے  نیچے  پاؤں  لٹکائے  اور  ٹینک  میں  سے  گنڈاسا  نکال  کر  لٹھ  پر  چڑھا  لیا۔  ’’حقہ  لانا  نورے‘‘  وہ  پکارا،  اور  زرد  رو  نورا  کانپتے  ہوئے  ہاتھوں  سے  اس  کے  پاس  حقہ  رکھ  کر  غڑاپ  سے  دکان  کے  اندر  چلا  گیا۔  اب  پانچوں  نووارد  لاری  سے  کچھ  فاصلے  پر  قطار  میں  کھڑے  گھور  گھور  کر  مولا  کو  دیکھنے  لگے  جس  نے  بے  پروائی  سے  ایک  لمبا  کش  لگا  کر  دھواں  آسمان  کی  طرف  اڑا  دیا۔  ’’مولے!‘‘  گلے  نے  اس  کو  للکارا۔  ’’کہو!‘‘  مولا  نے  ایک  اور  کش  لگا  کر  اب  کے  دھواں  گلے  کے  طرف  اڑا  دیا۔  ’’ہم  تم  سے  کچھ  کہنے  آئے  ہیں۔‘‘  ’’کہو  کہو۔‘‘  ’’گنڈاسا  ایک  طرف  رکھ  دو۔  ہم  بھی  خالی  ہاتھ  ہیں۔‘‘  ’’لو۔۔۔‘‘  مولا  نے  لٹھ  کو  ایک  طرف  گرا  دیا۔  پانچوں  آہستہ  آہستہ  ا  س  کی  طرف  بڑھنے  لگے۔  ہجوم  جیسے  دیوار  سے  چمٹ  کررہ  گیا۔  بچے  بہت  پیچھے  ہٹ  کر  کمہاروں  کے  آوے  پر  چڑھ  گئے  تھے۔  ’’کیا  بات  ہے؟‘‘  مولا  نے  گلے  سے  پوچھا۔  گلا  جواب  اس  کے  پاس  پہنچ  گیا  تھا،  بولا،  ’’تم  نے  چودھری  مظفر  کا  مال  روکا  تھا؟‘‘  ’’ہاں‘‘  مولا  نے  بڑے  اطمینان  سے  کہا۔  ’’پھر؟‘‘  گلے  نے  کنکھیوں  سے  اپنے  ساتھیوں  کو  دیکھا  اور  گلا  صاف  کرتے  ہوئے  بولا،  ’’چودھری  نے  تمہیں  اس  کا  انعام  بھیجا  ہے  اور  کہا  ہے  کہ  ہم  یہ  انعام  ان  سارے  گاؤں  والوں  کے  سامنے  تمہارے  حوالے  کر  دیں۔‘‘  ’’انعام!‘‘  مولا  چونکا۔  ’’آخر  بات  کیا  ہے؟‘‘  گلے  نے  تڑاخ  سے  ایک  چانٹا  مولا  کے  منہ  پر  مارا  اور  پھر  بجلی  کی  سی  تیزی  سے  پیچھے  ہٹتے  ہوئے  بولا،  ’’یہ  بات  ہے۔‘‘  تڑپ  کر  مولا  نے  لٹھ  اٹھائی،  ڈوبتے  ہوئے  سورج  کی  روشنی  میں  گنڈاسا  شعلے  کی  طرح  چمکا،  پانچوں  نووارد  غیر  انسانی  تیزی  سے  واپس  بھاگے،  مگر  گلا  لاری  کے  پرلی  طرف  کنکروں  پر  پھسل  کر  گر  گیا۔  لپکتا  ہوا  مولا  رک  گیا،  اٹھا  ہوا  گنڈاسا  جھکا  اور  جس  زاویے  پر  جھکا  تھا  وہیں  جھکا  رہ  گیا۔  دم  بخود  ہجوم  دیوار  سے  اچٹ  اچٹ  کر  آگے  آ  رہا  تھا۔  بچے  آوے  کی  راکھ  اڑاتے  ہوئے  اتر  آئے،  نورا  دکان  میں  سے  باہر  آگیا۔  گلے  نے  اپنی  انگلیوں  اور  پنجوں  کو  زمین  میں  یوں  گاڑ  رکھا  تھا  جیسے  دھرتی  کے  سینہ  میں  اتر  جانا  چاہتا  ہے  اور  پھر  مولا،  جو  معلوم  ہوتا  تھا  کچھ  دیر  کے  لیے  سکتے  میں  آگیا  ہے،  ایک  قدم  آگے  بڑھا،  لٹھ  کو  دور  دکان  کے  سامنے  اپنے  کھٹولے  کی  طرف  پھینک  دیا  اور  گلے  کو  بازو  سے  پکڑ  کر  بڑی  نرمی  سے  اٹھاتے  ہوئے  بولا،  ’’چودھری  کو  میرا  سلام  دینا  اور  کہنا  کہ  انعام  مل  گیا  ہے،  رسید  میں  خود  پہنچانے  آؤ  ں  گا۔‘‘  اس  نے  ہولے  ہولے  گلے  کے  کپڑے  جھاڑے،  اس  کے  ٹوٹے  ہوئے  طرے  کو  سیدھا  کیا  اور  بولا،  ’’رسید  تم  ہی  کو  دے  دیتا  پر  تمہیں  تو  دولہا  بننا  ہے  ابھی۔  اس  لیے  جاؤ  اپنا  کام  کرو۔‘‘  گلا  سر  جھکائے  ہولے  ہولے  چلتا  گلی  میں  مڑ  گیا۔  مولا  آہستہ  آہستہ  کھاٹ  کی  طرف  بڑھا،  جیسے  جیسے  وہ  آگے  بڑھ  رہا  تھا  ویسے  ویسے  لوگوں  کے  قدم  پیچھے  ہٹ  رہے  تھے  اور  جب  اس  نے  کھاٹ  پر  بیٹھنا  چاہا  تو  کمہاروں  کے  آوے  کی  طرف  سے  اس  کی  ماں  چیختی  چلاتی  بھاگتی  ہوئی  آئی  اور  مولا  کے  پاس  آ  کر  نہایت  وحشت  سے  بولنے  لگی،  ’’تجھے  گلے  نے  تھپڑ  مارا  اور  تو  پی  گیا  چپکے  سے!  ارے  تو  تو  میرا  حلالی  بیٹا  تھا۔  تیرا  گنڈاسا  کیوں  نہ  اٹھا؟  تو  نے۔۔۔‘‘  وہ  اپنا  سر  پیٹتے  ہوئے  اچانک  رک  گئی  اور  بہت  نرم  آواز  میں  جیسے  بہت  دور  سے  بولی،  ’’تو  تو  رو  رہا  ہے  مولے؟‘‘  مولے  گنڈاسے  والے  نے  چارپائی  پر  بیٹھتے  ہوئے  اپنا  ایک  بازو  آنکھوں  پر  رگڑا  اور  لرزتے  ہوئے  ہونٹوں  سے  بالکل  معصوم  بچوں  کی  طرح  ہولے  سے  بولا،  ’’تو  کیا  اب  روؤں  بھی  نہیں!‘‘ ', '  جب  ترا  حکم  ملا  ترک  محبت  کر  دی  دل  مگر  اس  پہ  وہ  دھڑکا  کہ  قیامت  کر  دی  تجھ  سے  کس  طرح  میں  اظہار  تمنا  کرتا  لفظ  سوجھا  تو  معانی  نے  بغاوت  کر  دی  میں  تو  سمجھا  تھا  کہ  لوٹ  آتے  ہیں  جانے  والے  تو  نے  جا  کر  تو  جدائی  مری  قسمت  کر  دی  تجھ  کو  پوجا  ہے  کہ  اصنام  پرستی  کی  ہے  میں  نے  وحدت  کے  مفاہیم  کی  کثرت  کر  دی  مجھ  کو  دشمن  کے  ارادوں  پہ  بھی  پیار  آتا  ہے  تری  الفت  نے  محبت  مری  عادت  کر  دی  پوچھ  بیٹھا  ہوں  میں  تجھ  سے  ترے  کوچے  کا  پتہ  تیرے  حالات  نے  کیسی  تری  صورت  کر  دی  کیا  ترا  جسم  ترے  حسن  کی  حدت  میں  جلا  راکھ  کس  نے  تری  سونے  کی  سی  رنگت  کر  دی ', '  اختر  اپنی  ماں  سے  یوں  اچانک  بچھڑ  گیا  جیسے  بھاگتے  ہوئے  کسی  جیب  سے  روپیہ  گر  پڑے۔  ابھی  تھا  اور  ابھی  غائب۔  ڈھنڈیا  پڑی  مگر  بس  اس  حد  تک  کہ  لٹے  پٹے  قافلے  کے  آخری  سرے  پر  ایک  ہنگامہ  صابن  کی  جھاگ  کی  طرح  اٹھا  اور  بیٹھ  گیا۔  ’’کہیں  آ  ہی  رہا  ہوگا۔‘‘  کسی  نے  کہہ  دیا،  ’’ہزاروں  کا  تو  قافلہ  ہے۔‘‘  اور  اختر  کی  ماں  اس  تسلی  کی  لاٹھی  تھامے  پاکستان  کی  طرف  رینگتی  چلی  آئی  تھی۔  ’’آ  ہی  رہا  ہوگا۔‘‘  وہ  سوچتی،  ’’کوئی  تتلی  پکڑنے  نکل  گیا  ہوگا  اور  پھر  ماں  کو  نہ  پا  کر  رویا  ہوگا  اور  پھر۔  پھر  اب  کہیں  آ  ہی  رہا  ہوگا۔  سمجھ  دار  ہے  پانچ  سال  سے  تو  کچھ  اوپر  ہو  چلا  ہے۔  آ  جائےگا۔  وہاں  پاکستان  میں  ذرا  ٹھکانے  سے  بیٹھوں  گی  تو  ڈھونڈ  لوں  گی۔‘‘  لیکن  اختر  تو  سرحد  سے  کوئی  پندرہ  میل  دور  ادھر  یونہی  بس  کسی  وجہ  کے  بغیر  اتنے  بڑے  قافلے  سے  کٹ  گیا  تھا۔  اپنی  ماں  کے  خیال  کے  مطابق  اس  نے  تتلی  کا  تعاقب  کیا  یا  کسی  کھیت  میں  سے  گنے  توڑنے  گیا  اور  توڑتا  رہ  گیا۔  بہر  حال  وہ  جب  روتا  چلاتا  ایک  طرف  بھاگا  جا  رہا  تھا  تو  سکھوں  نے  اسے  گھیر  لیا  تھا  اور  اختر  نے  طیش  میں  آ  کر  کہا  تھا،  ’’میں  نعرۂ  تکبیر  ماروں  گا۔‘‘  اور  یہ  کہہ  کر  سہم  گیا  تھا۔  سب  سکھ  بےاختیار  ہنس  پڑے  تھے،  سوائے  ایک  سکھ  کے،  جس  کا  نام  پرمیشر  سنگھ  تھا۔  ڈھیلی  ڈھالی  پگڑی  میں  سے  اس  کے  الجھے  ہوئے  کیس  جھانک  رہے  تھے  اور  جوڑا  تو  بالکل  ننگا  تھا۔  وہ  بولا،  ’’ہنسو  نہیں  یارو،  اس  بچے  کو  بھی  تو  اس  واہگورو  نے  پیدا  کیا  ہے  جس  نے  تمھیں  اور  تمہارے  بچوں  کو  پیدا  کیا  ہے۔‘‘  ایک  نوجوان  سکھ  جس  نے  اب  تک  اپنی  کرپان  نکال  لی  تھی،  بولا،  ’’ذرا  ٹھہر  پرمیشر‘‘  کرپان  اپنا  دھرم  پورا  کر  لے،  پھر  ہم  اپنے  دھرم  کی  بات  کریں  گے۔  ’’مارو  نہیں  یارو۔‘‘  پرمیشر  سنگھ  کی  آواز  میں  پکار  تھی۔  ’’اسے  مارو  نہیں،  اتنا  ذرا  سا  تو  ہے  اور  اسے  بھی  تو  اس  واہگورو  جی  نے  پیدا  کیا  ہے  جس  نے۔۔۔‘‘  ’’پوچھ  لیتے  ہیں  اسی  سے۔  ایک  اور  سکھ  بولا۔  پھر  اس  نے  سہمے  ہوئے  اختر  کے  پاس  جاکر  کہا،  ’’بولو  تمہیں  کس  نے  پیدا  کیا  ہے؟  خدا  نے  کہ  واہگورو  جی  نے؟‘‘  اختر  نے  اس  ساری  خشکی  کو  نگلنے  کی  کوشش  کی  جو  اس  کی  زبان  کی  نوک  سے  لے  کر  اس  کی  ناف  تک  پھیل  چکی  تھی۔  آنکھیں  جھپک  کر  اس  نے  ان  آنسوؤں  کو  گرا  دینا  چاہا  جو  ریت  کی  طرح  اس  کے  پپوٹوں  میں  کھٹک  رہے  تھے۔  اس  نے  پرمیشر  سنگھ  کی  طرف  یوں  دیکھا  جیسے  ماں  کو  دیکھ  رہا  ہے۔  منہ  میں  گیے  ہوئے  ایک  آنسو  کو  تھوک  ڈالا  اور  بولا،  ’’پتہ  نہیں۔‘‘  ’’لو  اور  سنو۔۔۔کسی  نے  کہا  اور  اختر  کو  گالی  دے  کر  ہنسنے  لگا۔  اختر  نے  ابھی  اپنی  بات  پوری  نہیں  کی  تھی،  بولا،  ’’اماں  تو  کہتی  ہیں  کہ  میں  بھوسے  کی  کوٹھری  میں  پڑا  ملا  تھا۔‘‘  سب  سکھ  ہنسنے  لگے  مگر  پرمیشر  سنگھ  بچوں  کی  طرح  بلبلاکر  کچھ  یوں  رویا  کہ  دوسرے  سکھ  بھونچکے  سے  رہ  گیے  اور  پرمیشر  سنگھ  رونی  آواز  میں  جیسے  بین  کرنے  لگا۔  ’’سب  بچے  ایک  سے  ہوتے  ہیں  یارو۔۔۔میرا  کرتارا  بھی  تو  یہی  کہتا  تھا۔  وہ  بھی  تو  اس  کی  ماں  کو  بھوسے  کی  کوٹھری  میں  پڑا  ملا  تھا۔‘‘  کرپان  نیام  میں  چلی  گئی،  سکھوں  نے  پرمیشر  سنگھ  سے  الگ  کھسر  پسر  کی۔  پھر  ایک  سکھ  آگے  بڑھا۔  بلکتے  ہوئے  اختر  کو  بازو  سے  پکڑےوہ  چپ  چاپ  روتے  ہوئے  پرمیشر  سنگھ  کے  پاس  آیا  اور  بولا،  ’’لے  پرمیشرے،  سنبھال  اسے۔  کیس  بڑھوا  کر  اسے  اپنا  کرتا  را  بنا  لے۔  لے  پکڑ۔‘‘  پرمیشر  سنگھ  نے  اختر  کو  یوں  جھپٹ  کر  اٹھا  لیا  کہ  اس  کی  پگڑی  کھل  گئی۔اس  نے  اختر  کو  پاگلوں  کی  طرح  چوما،  اسے  اپنے  سینے  سے  بھینچا،  پھر  اس  کی  آنکھوں  میں  آنکھیں  ڈال  کر  اور  مسکرا  مسکراکر  کچھ  ایسی  باتیں  سوچنے  لگاجنہوں  نے  اس  کے  چہرے  کو  چمکا  دیا۔  پھر  اس  نے  پلٹ  کر  دوسرے  سکھوں  کی  طرف  دیکھا۔  اچانک  وہ  اختر  کو  نیچے  اتار  کر  سکھوں  کی  طرف  لپکا۔مگر  ان  کے  پاس  سے  گزر  کر  دور  تک  بھاگا  چلا  گیا۔  جھاڑیوں  کے  ایک  جھنڈ  میں  بندروں  کی  طرح  کودتا  اور  جھپٹتا  رہا  اور  اس  کے  کیس  اس  کی  لپٹ  جھپٹ  کا  ساتھ  دیتے  رہے۔  دوسرے  سکھ  حیران  کھڑے  اسے  دیکھتے  رہے۔  پھر  وہ  ایک  ہاتھ  کو  دوسرے  ہاتھ  پہ  رکھے  بھاگا  ہوا  واپس  آیا۔  اس  کی  بھیگی  ہوئی  داڑھی  میں  پھنسے  ہوئے  ہونٹوں  پر  مسکراہٹ  تھی  اور  سرخ  آنکھوں  میں  چمک  تھی  اور  وہ  بری  طرح  ہانپ  رہا  تھا۔  اختر  کے  پاس  آ  کر  وہ  گھٹنوں  کے  بل  بیٹھ  گیا  اور  بولا،  ’’نام  کیا  ہے  تمہارا؟‘‘  ’’اختر۔۔۔‘‘  اب  کی  اختر  کی  آواز  بھرائی  ہوئی  نہیں  تھی۔  ’’اختر  بیٹے!‘‘  پرمیشر  سنگھ  نے  بڑے  پیار  سے  کہا،  ’’ذرا  میری  انگلیوں  میں  جھانکو  تو۔‘‘  اختر  ذرا  سا  جھک  گیا۔  پرمیشر  سنگھ  نے  دونوں  ہاتھوں  میں  ذرا  سی  جھری  پیدا  کی  اور  فوراً  بند  کر  لی۔  ’’آہا‘‘  اختر  نے  تالی  بجاکر  اپنے  ہاتھوں  کو  پرمیشر  سنگھ  کے  ہاتھوں  کی  طرح  بند  کر  لیا  اور  آنسوؤں  میں  مسکراکر  بولا،  ’’تتلی۔‘‘  ’’لوگے؟‘‘  پرمیشر  سنگھ  نے  پوچھا۔  ’’ہاں‘‘  اختر  نے  اپنے  ہاتھوں  کو  ملا۔  ’’لو‘‘  پرمیشر  سنگھ  نے  اپنے  ہاتھوں  کو  کھولا۔  اختر  نے  تتلی  کو  پکڑنے  کی  کوشش  کی  مگر  وہ  راستہ  پاتے  ہی  اڑ  گئی  اور  اختر  کی  انگلیوں  کی  پوروں  پر  اپنے  پروں  کے  رنگوں  کے  ذرّے  چھوڑ  گئی۔  اختر  اداس  ہو  گیا  اور  پرمیشر  سنگھ  دوسرے  سکھوں  کی  طرف  دیکھ  کر  بولا،  ’’سب  بچے  ایک  سے  کیوں  ہوتے  ہیں  یارو!  کرتارے  کی  تتلی  بھی  اڑ  جاتی  تھی  تویوں  ہی  منھ  لٹکا  لیتا  تھا۔۔۔‘‘  ’’پرمیشر  سنگھ  تو  آدھا  پاگل  ہو  گیا  ہے۔‘‘  نوجوان  سکھ  نے  ناگواری  سے  کہا  اور  پھر  سارا  گروہ  واپس  جانے  لگا۔  پرمیشر  سنگھ  نے  اختر  کو  کندھے  پر  بٹھا  لیا  اور  جب  اسی  طرف  چلنے  لگا  جدھر  دوسرے  سکھ  گئے  تھے  تو  اختر  پھڑک  پھڑک  کر  رونے  لگا،  ’’ہم  اماں  پاس  جائیں  گے۔  اماں  پاس  جائیں  گے۔‘‘  پرمیشر  سنگھ  نے  ہاتھ  اٹھا  کر  اسے  تھپکنے  کی  کوشش  کی  مگر  اختر  نے  اس  کا  ہاتھ  جھٹک  دیا  پھر  جب  پرمیشر  سنگھ  نے  اس  سے  یہ  کہا  کہ  ’’ہاں  ہاں  بیٹے‘‘  تمھیں  تمھاری  اماں  پاس  لیے  چلتا  ہوں  تو  اختر  چپ  ہو  گیا۔  صرف  کبھی  کبھی  سسک  لیتا  تھا  اور  پرمیشر  سنگھ  کی  تھپکیوں  کو  بڑی  ناگواری  سے  برداشت  کرتا  جا  رہا  تھا۔  پرمیشر  سنگھ  اسے  اپنے  گھر  میں  لے  آیا۔  پہلے  یہ  کسی  مسلمان  کا  گھر  تھا۔  لٹا  پٹا  پرمیشر  سنگھ  جب  ضلع  لاہور  سے  ضلع  امرت  سر  میں  آیا  تھا  تو  گاؤں  والوں  نے  اسے  یہ  مکان  الاٹ  کر  دیا  تھا۔  وہ  اپنی  بیوی  اور  بیٹی  سمیت  جب  اس  چار  دیواری  میں  داخل  ہوا  تھا،  ٹھٹک  کر  رہ  گیا  تھا۔  آنکھیں  پتھرا  سی  گئی  تھیں  اور  وہ  بڑی  پر  اسرار  سرگوشی  میں  بولا  تھا،  ’’یہاں  کوئی  چیز  قرآن  پڑھ  رہی  ہے۔‘‘  گرنتھی  جی  اور  گاؤں  کے  دوسرے  لوگ  ہنس  پڑے  تھے۔  پرمیشر  سنگھ  کی  بیوی  نے  انھیں  پہلے  سے  بتا  دیا  تھا  کہ  کرتار  سنگھ  کے  بچھڑتے  ہی  انھیں  کچھ  ہو  گیا  ہے۔  ’’جانے  کیا  ہو  گیا  ہے  اسے۔‘‘  اس  نے  کہا  تھا۔  واہگوروجی  جھوٹ  نہ  بلوائیں  تو  وہاں  دن  میں  کوئی  دس  بار  تو  یہ  کرتار  سنگھ  کو  گدھوں  کی  طرح  پیٹ  ڈالتا  تھا  اور  جب  سے  کرتار  سنگھ  بچھڑا  ہے  تو  میں  تو  خیر  رو  دھو  لی  پر  اس  کا  رونے  سے  بھی  جی  ہلکا  نہیں  ہوا۔  وہاں  مجال  ہے  جو  بیٹی  امر  کور  کو  میں  ذرا  بھی  غصے  سے  دیکھ  لیتی،  بپھر  جاتا  تھا،  کہتا  تھا،  بیٹی  کو  برا  مت  کہو۔  بیٹی  بڑی  مسکین  ہوتی  ہے۔  یہ  تو  ایک  مسافر  ہے  بے  چاری۔  ہمارے  گھروندے  میں  سستانے  بیٹھ  گئی  ہے۔  وقت  آئےگا  تو  چلی  جائےگی  اور  اب  امر  کور  سے  ذرا  سا  بھی  کوئی  قصور  ہو  جائے  تو  آپے  ہی  میں  نہیں  رہتا۔  یہاں  تک  بک  دیتا  ہے  کہ  بیٹیاں  بیویاں  اغوا  ہوتے  سنی  تھیں  یارو۔  یہ  نہیں  سنا  تھا  کہ  پانچ  برس  کے  بیٹے  بھی  اٹھ  جاتے  ہیں۔‘‘  وہ  ایک  مہینے  سے  اس  گھر  میں  مقیم  تھا  مگر  ہر  رات  اس  کا  معمول  تھا  کہ  پہلے  سوتے  میں  بےتحاشا  کروٹیں  بدلتا  پھر  بڑبڑانے  لگتا  اور  پھر  اٹھ  بیٹھتا۔  بڑی  ڈری  ہوئی  سرگوشی  میں  بیوی  سے  کہتا،  ’’سنتی  ہو؟  یہاں  کوئی  چیز  قرآن  پڑھ  رہی  ہے۔۔۔‘‘  بیوی  اسے  محض  ’’اونہہ‘‘  سے  ٹال  کر  سو  جاتی  تھی  مگر  امر  کور  کو  اس  سرگوشی  کے  بعد  رات  بھر  نیند  نہ  آئی۔  اسے  اندھیرے  میں  بہت  سی  پرچھائیاں  ہر  طرف  بیٹھی  قرآن  پڑھتی  نظر  آئیں  اور  پھر  جب  ذرا  سی  پو  پھٹتی  تو  وہ  کانوں  میں  انگلیاں  دے  لیتی  تھی۔  وہاں  ضلع  لاہور  میں  ان  کا  گھر  مسجد  کے  پڑوس  ہی  میں  تھا  اور  جب  صبح  اذان  ہوتی  تھی  تو  کیسا  مزا  آتا  تھا۔  ایسا  لگتا  تھا  کہ  جیسے  پورب  سے  پھوٹتا  ہوا  اجالا  گانے  لگا  ہے۔  پھر  جب  اس  کی  پڑوسن  پریتم  کور  کو  چند  نوجوانوں  نے  خراب  کر  کے  چیتھڑے  کی  طرح  گھورے  پر  پھینک  دیا  تھا  تو  جانے  کیا  ہوا  کہ  موذن  کی  اذان  میں  بھی  اسے  پریتم  کور  کی  چیخ  سنائی  دے  رہی  تھی،  اذان  کا  تصور  تک  اسے  خوف  زدہ  کر  دیتا  تھا  اور  وہ  یہ  بھی  بھول  جاتی  تھی  کہ  اب  ان  کے  پڑوس  میں  مسجد  نہیں  ہے۔  یوں  ہی  کانوں  میں  انگلیاں  دیتے  ہوئے  وہ  سو  جاتی  اور  رات  بھر  جاگتے  رہنے  کی  وجہ  سے  دن  چڑھے  تک  سوئی  رہتی  تھی  اور  پرمیشر  سنگھ  اس  بات  پر  بگڑ  جاتا۔  ’’ٹھیک  ہے  سوئے  نہیں  تو  اور  کیا  کرے۔  نکمی  تو  ہوتی  ہیں  یہ  چھوکریاں۔  لڑکا  ہو  تو  اب  تک  جانے  کتنے  کام  کر  چکا  ہوتا  یارو۔‘‘  پرمیشر  سنگھ  آنگن  میں  داخل  ہوا  تو  آج  خلاف  معمول  اس  کے  ہونٹوں  پر  مسکراہٹ  تھی۔  اس  کے  کھلے  کیس  کنگھے  سمیت  اس  کی  پیٹھ  اور  ایک  کندھے  پر  بکھرے  ہوئے  تھے  اور  اس  کا  ایک  ہاتھ  اختر  کی  کمر  تھپکے  جا  رہا  تھا۔  اس  کی  بیوی  ایک  طرف  بیٹھی  چھاج  میں  گندم  پھٹک  رہی  تھی۔  اس  کے  ہاتھ  جہاں  تھے  وہیں  رک  گئے  اور  وہ  ٹکر  ٹکر  پرمیشر  سنگھ  کو  دیکھنے  لگی۔  پھر  وہ  چھاج  پر  سے  کودتی  ہوئی  آئی  اور  بولی،  ’’یہ  کون  ہے؟‘‘  پرمیشر  سنگھ  بدستور  مسکراتے  ہوئے  بولا،  ’’ڈرو  نہیں  بیوقوف،  اس  کی  عادتیں  بالکل  کرتارے  کی  سی  ہیں  یہ  بھی  اپنی  ماں  کو  بھوسے  کی  کوٹھری  میں  پڑا  ملا  تھا۔  یہ  بھی  تتلیوں  کا  عاشق  ہے  اس  کا  نام  اختر  ہے۔‘‘  ’’اختر۔‘‘  بیوی  کے  تیور  بدل  گئے۔  ’’تم  اسے  اختر  سنگھ  کہہ  لینا۔‘‘  پرمیشر  سنگھ  نے  وضاحت  کی،  ’’اور  پھر  کیسوں  کا  کیا  ہے،  دنوں  میں  بڑھ  جاتے  ہیں۔  کڑا  اور  کچھیرا  پہنا  دو،  کنگھا  کیسوں  کے  بڑھتے  ہی  لگ  جائےگا۔‘‘  ’’پر  یہ  ہے  کس  کا؟‘‘  بیوی  نے  مزید  وضاحت  چاہی۔  ’’کس  کا  ہے!‘‘  پرمیشر  سنگھ  نے  اختر  کو  کندھے  پر  سے  اتار  کر  اسے  زمین  پر  کھڑا  کر  دیا  اور  اس  کے  سر  پر  ہاتھ  پھیرنے  لگا۔  واہگورو  جی  کا  ہے،  ہمارا  اپنا  ہے  اور  پھر  یارو  یہ  عورت  اتنا  بھی  دیکھ  نہیں  سکتی  کہ  اختر  کے  ماتھے  پر  جو  یہ  ذرا  سا  تل  ہے  یہ  کرتارے  ہی  کا  تل  ہے۔  کرتارے  کے  بھی  تو  ایک  تل  تھا  اور  یہیں  تھا۔  ذرا  بڑا  تھا  پر  ہم  اسے  یہیں  تل  پر  تو  چومتے  تھے  اور  یہ  اختر  کے  کانوں  کی  لویں  گلاب  کے  پھول  کی  طرح  گلابی  ہیں  تو  یارو۔  یہ  عورت  یہ  تک  نہیں  سوچتی  کہ  کرتارے  کے  کانوں  کی  لویں  بھی  تو  ایسی  ہی  تھیں۔  فرق  صرف  اتنا  ہے  کہ  وہ  ذرا  موٹی  تھیں  یہ  ذرا  پتلی  ہیں  اور۔۔۔  ‘‘  اختر  اب  تک  مارے  حیرت  کے  ضبط  کیے  بیٹھا  تھا۔  بلبلا  اٹھا،  ’’ہم  نہیں  رہیں  گے،  ہم  اماں  پاس  جائیں  گے،  اماں  پاس۔‘‘  پرمیشر  سنگھ  نے  اختر  کا  ہاتھ  پکڑ  کر  اسے  بیوی  کی  طرف  بڑھایا،  ’’اری  لو۔  یہ  اماں  کے  پاس  جانا  چاہتا  ہے۔‘‘  ’’تو  جائے۔‘‘  بیوی  کی  آنکھوں  میں  اور  چہرے  پر  وہی  آسیب  آ  گیا  تھا  جسے  پرمیشر  سنگھ  اپنی  آنکھوں  اور  چہرے  میں  سے  نوچ  کر  باہر  کھیتوں  میں  جھٹک  آیا  تھا،  ’’ڈاکہ  مارنے  گیا  تھا  سورما  اور  اٹھا  لایا  یہ  ہاتھ  بھر  کا  لونڈا۔  ارے  کوئی  لڑکی  ہی  اٹھا  لاتا۔  تو  ہزار  میں  نہ  سہی،  ایک  دو  سو  میں  بک  جاتی۔  اس  اجڑے  گھر  کا  کھاٹ  کھٹولہ  بن  جاتا  اور  پھر۔۔۔  پگلے  تجھے  تو  کچھ  ہو  گیا  ہے،  دیکھتے  نہیں  یہ  لڑکا  مسلا  ہے؟  جہاں  سے  اٹھا  لائے  ہو  وہیں  واپس  ڈال  آؤ۔  خبردار  جو  اس  نے  میرے  چوکے  میں  پاؤں  رکھا۔‘‘  پرمیشر  سنگھ  نے  التجا  کی،  ’’کرتارے  اور  اختر  کو  ایک  ہی  واہگورو  جی  نے  پیدا  کیا  ہے،  سمجھیں۔‘‘  ’’نہیں۔‘‘  اب  کے  بیوی  چیخ  اٹھی،  ’’میں  نہیں  سمجھی  اور  نہ  کچھ  سمجھنا  چاہتی  ہوں،  میں  رات  ہی  رات  میں  جھٹکا  کر  ڈالوں  گی  اس  کا،  کاٹ  کے  پھینک  دوں  گی۔  اٹھا  لایا  ہے  وہاں  سے،  لے  جا  اسے  پھینک  دے  باہر۔‘‘  ’’تمھیں  نہ  پھینک  دوں  باہر؟‘‘  اب  کے  پرمیشر  سنگھ  بگڑ  گیا۔  ’’تمھارا  نہ  کر  ڈالوں  جھٹکا؟  وہ  بیوی  کی  طرف  بڑھا  اور  بیوی  اپنے  سینے  کو  دو  ہتڑوں  سے  پیٹتی،  چیختی،  چلاتی  بھاگی۔  پڑوس  سے  امر  کور  دوڑی  آئی۔  اس  کے  پیچھے  گلی  کی  دوسری  عورتیں  بھی  آ  گئیں۔  مرد  بھی  جمع  ہو  گئے  اور  پرمیشر  سنگھ  کی  بیوی  پٹنے  سے  بچ  گئی۔  پھر  سب  نے  اسے  سمجھایا  کہ  نیک  کام  ہے،  ایک  مسلمان  کا  سکھ  بنانا  کوئی  معمولی  کام  تو  نہیں۔  پرانا  زمانہ  ہوتا  تو  اب  تک  پرمیشر  سنگھ  گرو  مشہور  ہو  چکا  ہوتا۔  بیوی  کی  ڈھارس  بندھی  مگر  امر  کور  ایک  کونے  میں  بیٹھی  گھٹنوں  میں  سر  دیے  روتی  رہی۔  اچانک  پرمیشر  سنگھ  کی  گرج  نے  سارے  ہجوم  کو  ہلا  دیا،  ’’اختر  کدھر  گیا  ہے۔‘‘  وہ  چڑھ  گیا  یارو۔۔۔؟  اختر۔۔۔  اختر۔۔۔!‘‘  وہ  چیختا  ہوا  مکان  کے  کونوں  کھدروں  میں  جھانکتا  ہوا  باہر  بھاگ  گیا۔  بچے  مارے  دلچسپی  کے  اس  کے  تعاقب  میں  تھے۔  عورتیں  چھتوں  پر  چڑھ  گئی  تھیں  اور  پرمیشر  سنگھ  گلیوں  میں  سے  باہر  کھیتوں  میں  نکل  گیا  تھا،  ’’ارے  میں  تو  اسے  اماں  پاس  لے  چلتا  یارو۔  ارے  وہ  گیا  کہاں؟  اختر۔۔۔!  اے  اختر۔۔۔!‘‘  ’’میں  تمھارے  پاس  نہیں  آؤں  گا۔‘‘  پگڈنڈی  کے  ایک  موڑ  پر  گیان  سنگھ  کے  گنے  کے  کھیت  کی  آڑ  میں  روتے  ہوئے  اختر  نے  پرمیشر  سنگھ  کو  ڈانٹ  دیا،  ’’تم  تو  سکھ  ہو۔‘‘  ’’ہاں  بھیا  میں  تو  سکھ  ہوں۔‘‘  پرمیشر  سنگھ  نے  جیسے  مجبور  ہو  کر  اعتراف  جرم  کر  لیا۔  ’’تو  پھر  ہم  نہیں  آئیں  گے۔‘‘  اختر  نے  پرانے  آنسوؤں  کو  پونچھ  کر  نئے  آنسوؤں  کے  لیے  راستہ  صاف  کیا۔  ’’نہیں  آؤگے؟‘‘  پرمیشر  سنگھ  کا  لہجہ  اچانک  بدل  گیا۔  ’’نہیں۔‘‘  ’’نہیں  آؤگے؟‘‘  ’’نہیں۔  نہیں  نہیں۔‘‘  ’’کیسے  نہیں  آؤگے؟‘‘  پرمیشر  سنگھ  نے  اختر  کو  کان  سے  پکڑا  اور  پھر  نچلے  ہونٹ  کو  دانتوں  میں  دباکر  اس  کے  منہ  پر  چٹاخ  سے  ایک  تھپڑ  مار  دیا۔  ’’چلو‘‘  وہ  کڑکا۔  اختر  یوں  سہم  گیا  جیسے  ایک  دم  اس  کا  سارا  خون  نچڑ  کر  رہ  گیا  ہے۔  پھر  ایکا  ایکی  وہ  زمین  پر  گر  کر  پاؤں  پٹخنے،  خاک  اڑانے  اور  بلک  بلک  کر  رونے  لگا۔  ’’نہیں  چلتا،  بس  نہیں  چلتا  تم  سکھ  ہو،  میں  سکھوں  کے  پاس  نہیں  جاؤں  گا۔  میں  اپنی  اماں  پاس  جاؤں  گا،  میں  تمھیں  مار  دوں  گا۔‘‘  اور  اب  جیسے  پرمیشر  سنگھ  کے  سہنے  کی  باری  تھی۔  اس  کا  بھی  سارا  خون  جیسے  نچڑ  کر  رہ  گیا  تھا۔  اس  نے  اپنے  ہاتھ  کو  دانتوں  میں  جکڑ  لیا۔  اس  کے  نتھنے  پھڑکنے  لگے  اور  پھر  اس  زور  سے  رویا  کہ  کھیت  کی  پرلی  مینڈ  پر  آتے  ہوئے  چند  پڑوسی  اور  ان  کے  بچے  بھی  سہم  کر  رہ  گئے  اور  ٹھٹک  گئے۔  پرمیشر  سنگھ  گھٹنوں  کے  بل  اختر  کے  سامنے  بیٹھ  گیا۔  بچوں  کی  طرح  یوں  سسک  سسک  کر  رونے  لگا  کہ  اس  کا  نچلا  ہونٹ  بھی  بچوں  کی  طرح  لٹک  آیا  اور  پھر  بچوں  کی  سی  روتی  آواز  میں  بولا،  ’’مجھے  معاف  کر  دے  اختر،  مجھے  تمہارے  خدا  کی  قسم  میں  تمھارا  دوست  ہوں،  تم  اکیلے  یہاں  سے  جاؤگے  تو  تمھیں  کوئی  مار  دےگا۔  پھر  تمہاری  ماں  پاکستان  سے  آ  کر  مجھے  مارے  گی۔  میں  خود  جاکر  تمھیں  پاکستان  چھوڑ  آؤں  گا۔  سنا؟  پھر  وہاں  اگر  تمھیں  ایک  لڑکا  مل  جائے  نا۔  کرتارا  نام  کا  تو  تم  اسے  ادھر  گاؤں  میں  چھوڑ  جانا۔  اچھا؟‘‘  ’’اچھا!‘‘  اختر  نے  الٹے  ہاتھوں  سے  آنسو  پونچھتے  ہوئے  پرمیشر  سنگھ  سے  سودا  کر  لیا۔  پرمیشر  سنگھ  نے  اختر  کو  کندھے  پر  بٹھا  لیا  اور  چلا  مگر  ایک  ہی  قدم  اٹھا  کر  رک  گیا۔  سامنے  بہت  سے  بچے  اور  پڑوسی  کھڑے  اس  کی  تمام  حرکات  دیکھ  رہے  تھے۔  ادھیڑ  عمر  کا  ایک  پڑوسی  بولا،  ’’روتے  کیوں  ہو  پرمیشرے،  کل  ایک  مہینے  کی  تو  بات  ہے،  ایک  مہینے  میں  اس  کے  کیس  بڑھ  آئیں  گے  تو  بالکل  کرتارا  لگےگا۔‘‘  کچھ  کہے  بغیر  وہ  تیز  تیز  قدم  اٹھانے  لگا۔  پھر  ایک  جگہ  رک  کر  اس  نے  پلٹ  کر  اپنے  پیچھے  آنے  والے  پڑوسیوں  کی  طرف  دیکھا،  ’’تم  کتنے  ظالم  لوگ  ہو  یارو۔  اختر  کو  کرتارا  بناتے  ہو  اور  ادھر  اگر  کوئی  کرتارے  کو  اختر  بنا  لے  تو؟  اسے  ظالم  ہی  کہوگے  نا۔‘‘  پھر  اس  کی  آواز  میں  گرج  آ  گئی،  ’’یہ  لڑکا  مسلمان  ہی  رہےگا۔  دربار  صاحب  کی  سوں۔  میں  کل  ہی  امرت  سر  جاکر  اس  کے  انگریزی  بال  بنوا  لاؤں  گا۔  تم  نے  مجھے  سمجھ  کیا  رکھا  ہے،  خالصہ  ہوں،  سینے  میں  شیر  کا  دل  ہے،  مرغی  کا  نہیں۔‘‘  پرمیشر  سنگھ  اپنے  گھر  میں  داخل  ہو  کر  ابھی  اپنی  بیوی  اور  بیٹی  کو  اختر  کی  مدارات  کے  سلسلے  میں  احکام  ہی  دے  رہا  تھا  کہ  گاؤں  کا  گرنتھی  سردار  سنتو  سنگھ  اندر  آیا  اور  بولا،  ’’پرمیشر  سنگھ۔‘‘  ’’جی‘‘  پرمیشر  سنگھ  نے  پلٹ  کر  دیکھا۔  گرنتھی  جی  کے  پیچھے  اس  کے  سب  پڑوسی  بھی  تھے۔  ’’دیکھو‘‘  گرنتھی  جی  نے  بڑے  دبدبے  سے  کہا،  ’’کل  سے  یہ  لڑکا  خالصے  کی  سی  پگڑی  باندھےگا،  کڑا  پہنےگا،  دھرم  شالہ  آئےگا  اور  اسے  پرشاد  کھلایا  جائےگا۔  اس  کے  کیسوں  کو  قینچی  نہیں  چھوئےگی۔  چھو  گئی  تو  کل  ہی  سے  یہ  گھر  خالی  کر  دو  سمجھے؟‘‘  ’’جی‘‘  پرمیشر  سنگھ  نے  آہستہ  سے  کہا۔  ’’ہاں۔‘‘  گرنتھی  جی  نے  آخری  ضرب  لگائی۔  ’’ایسا  ہی  ہوگا  گر  نتھی  جی۔‘‘  پرمیشر  سنگھ  کی  بیوی  بولی،  ’’پہلے  ہی  اسے  راتوں  کو  گھر  کے  کونے  کونے  سے  کوئی  چیز  قرآن  پڑھتی  سنائی  دیتی  ہے۔  لگتا  ہے  پہلے  جنم  میں  مسلا  رہ  چکا  ہے۔  امر  کور  بیٹی  نے  تو  جب  سے  یہ  سنا  ہے  کہ  ہمارے  گھر  میں  مسلا  چھوکرا  آیا  ہے  تو  بیٹھی  رو  رہی  ہے،  کہتی  ہے  گھر  پر  کوئی  اور  آفت  آئےگی۔  پرمیشرے  نے  آپ  کا  کہا  نہ  مانا  تو  میں  بھی  دھرم  شالہ  میں  چلی  آؤں  گی  اور  امر  کور  بھی۔  پھر  یہ  اس  چھوکرے  کو  چاٹے  موا  نکما،  واہگورو  جی  کا  بھی  لحاظ  نہیں  کرتا۔‘‘  ’’واہگوروجی  کا  لحاظ  کون  نہیں  کرتا  گدھی‘‘  پرمیشر  سنگھ  نے  گرنتھی  جی  کی  بات  کا  غصہ  بیوی  پر  نکالا۔  پھر  وہ  زیر  لب  گالیاں  دیتا  رہا۔  کچھ  دیر  کے  بعد  وہ  اٹھ  کر  گرنتھی  جی  کے  پاس  آ  گیا۔  ’’اچھا  جی  اچھا۔‘‘  اس  نے  کہا۔  گرنتھی  جی  پڑوسیوں  کے  ساتھ  فوراً  رخصت  ہو  گئے۔  چند  ہی  دنوں  میں  اختر  کو  دوسرے  سکھ  لڑکوں  سے  پہچاننا  دشوار  ہو  گیا۔  وہی  کانوں  کی  لوؤں  تک  کس  کر  بندھی  ہوئی  پگڑی،  وہی  ہاتھ  کا  کڑا  اور  وہی  کچھیرا۔  صرف  جب  وہ  گھر  میں  آ  کر  پگڑی  اتارتا  تھا  تو  اس  کے  غیر  سکھ  ہونے  کا  راز  کھلتا  تھا۔  لیکن  اس  کے  بال  دھڑا  دھڑ  بڑھ  رہے  تھے۔  پرمیشر  سنگھ  کی  بیوی  ان  بالوں  کو  چھوکر  بہت  خوش  ہوتی،  ’’ذرا  ادھر  تو  آ  امر  کورے،  یہ  دیکھ  کیس  بن  رہے  ہیں۔  پھر  ایک  دن  جوڑا  بنےگا۔  کنگھا  لگےگا  اور  اس  کا  نام  رکھا  جائےگا  کرتار  سنگھ۔‘‘  ’’نہیں  ماں۔‘‘  امر  کور  وہیں  سے  جواب  دیتی،  ’’جیسے  واہگورو  جی  ایک  ہیں  اور  گرنتھ  صاحب  ایک  ہیں  اور  چاند  ایک  ہے۔  اسی  طرح  کرتارا  بھی  ایک  ہے۔  میرا  ننھا  منا  بھائی!‘‘  وہ  پھوٹ  پھوٹ  کر  رو  دیتی  اور  مچل  کر  کہتی،  ’’میں  اس  کھلونے  سے  نہیں  بہلوں  گی  ماں،  میں  جانتی  ہوں  ماں  یہ  مسلا  ہے  اور  جو  کرتارا  ہوتا  ہے  وہ  مسلا  نہیں  ہوتا۔‘‘  ’’میں  کب  کہتی  ہوں  یہ  سچ  مچ  کا  کرتارا  ہے۔  میرا  چاند  سا  لاڈلا  بچہ!‘‘  پرمیشر  سنگھ  کی  بیوی  بھی  رو  دیتی۔  دونوں  اختر  کو  اکیلا  چھوڑ  کر  کسی  گوشے  میں  بیٹھ  جاتیں۔  خوب  خوب  روتیں،  ایک  دوسرے  کو  تسلیاں  دیتیں  اور  پھر  زارزار  رونے  لگتیں۔  وہ  اپنے  کرتارے  کے  لیے  روتیں،  اختر  چند  روز  اپنی  ماں  کے  لیے  رویا،  اب  کسی  اور  بات  پر  روتا،  جب  پرمیشر  سنگھ  شرنارتھیوں  کی  امدادی  پنچایت  سے  کچھ  غلہ  یا  کپڑا  لے  کر  آتا  تو  اختر  بھاگ  کر  جاتا  اور  اس  کی  ٹانگوں  سے  لپٹ  جاتا  اور  رو  روکر  کہتا،  ’’میرے  سر  پر  پگڑی  باندھ  دو  پروموں۔۔۔  میرے  کیس  بڑھا  دو۔  مجھے  کنگھا  خرید  دو۔‘‘  پرمیشر  سنگھ  اسے  سینے  سے  لگا  لیتا  اور  بھرائی  ہوئی  آواز  میں  کہتا،  ’’یہ  سب  ہو  جائےگا  بچے۔  سب  کچھ  ہو  جائےگا  پر  ایک  بات  کبھی  نہ  ہوگی۔  وہ  بات  کبھی  نہ  ہو  گی۔  وہ  نہیں  ہوگا  مجھ  سے  سمجھے؟  یہ  کیس  ویس  سب  بڑھ  آئیں  گے۔‘‘  اختر  اپنی  ماں  کو  بہت  کم  یاد  کرتا  تھا۔  جب  تک  پرمیشر  سنگھ  گھر  میں  رہتا  وہ  اس  سے  چمٹا  رہتا  اور  جب  وہ  کہیں  باہر  جاتا  تو  اختر  اس  کی  بیوی  اور  امر  کور  کی  طرف  یوں  دیکھتا  رہتا  جیسے  ان  سے  ایک  ایک  پیار  کی  بھیک  مانگ  رہا  ہے۔  پرمیشر  سنگھ  کی  بیوی  اسے  نہلاتی،  اس  کے  کپڑے  دھوتی  اور  پھر  اس  کے  بالوں  میں  کنگھی  کرتے  ہوئے  رونے  لگتی  اور  روتی  رہ  جاتی۔  البتہ  امر  کور  نے  جب  بھی  دیکھا،  ناک  اچھال  دی۔  شروع  شروع  میں  تو  اس  نے  اختر  کو  دھموکا  بھی  جڑ  دیا  تھا  مگر  جب  اختر  نے  پرمیشر  سنگھ  سے  اس  کی  شکایت  کی  تو  پرمیشر  سنگھ  بپھر  گیا  اور  امر  کور  کو  بڑی  ننگی  ننگی  گالیاں  دیتا  اس  کی  طرف  بڑھا  کہ  اگر  اس  کی  بیوی  راستے  میں  اس  کے  پاؤں  نہ  پڑ  جاتی  تو  وہ  بیٹی  کو  اٹھا  کر  دیوار  پر  سے  گلی  میں  پٹخ  دیتا۔  ’’الو  کی  پٹھی۔‘‘  اس  روز  اس  نے  کڑک  کر  کہا  تھا۔  ’’سنا  تو  یہی  تھا  کہ  لڑکیاں  اٹھ  رہی  ہیں  پر  یہاں  یہ  مشٹنڈی  ہمارے  ساتھ  لگی  چلی  آئی  اور  اٹھ  گیا  تو  پانچ  سال  کا  لڑکا  جسے  ابھی  اچھی  طرح  ناک  پونچھنا  نہیں  آتا۔  عجیب  اندھیر  ہے  یارو۔‘‘  اس  واقعے  کے  بعد  امر  کور  نے  اختر  پر  ہاتھ  تو  خیر  کبھی  نہ  اٹھایا  مگر  اس  کی  نفرت  دو  چند  ہو  گئی۔  ایک  روز  اختر  کو  تیز  بخار  آ  گیا۔  پرمیشر  سنگھ  وید  کے  پاس  چلا  گیا  اور  اس  کے  جانے  کے  کچھ  دیر  بعد  اس  کی  بیوی  پڑوسن  سے  پسی  ہوئی  سونف  مانگنے  چلی  گئی۔  اختر  کو  پیاس  لگی۔  ’’پانی‘‘  اس  نے  کہا،  کچھ  دیر  بعد  لال  لال  سوجی  سوجی  آنکھیں  کھولیں۔  ادھر  ادھر  دیکھا  اور  پانی  کا  لفظ  ایک  کراہ  بن  کر  اس  کے  حلق  سے  نکلا۔  کچھ  دیر  کے  بعد  وہ  لحاف  کو  ایک  طرف  جھٹک  کر  اٹھ  بیٹھا۔  امر  کور  سامنے  دہلیز  پر  بیٹھی  کھجور  کے  پتوں  سے  چنگیر  بنا  رہی  تھی۔  ’’پانی  دے!‘‘  اختر  نے  اسے  ڈانٹا۔  امر  کور  نے  بھنویں  سکیڑ  کر  اسے  گھور  کر  دیکھا  اور  اپنے  کام  میں  جٹ  گئی۔  اب  کے  اختر  چلایا،  ’’پانی  دیتی  ہے  کہ  نہیں۔۔۔  پانی  دے  ورنہ  ماروں  گا۔‘‘  امر  کور  نے  اب  کے  اس  کی  طرف  دیکھا  ہی  نہیں۔  بولی،  ’’مار  تو  سہی۔  تو  کرتارا  نہیں  کہ  میں  تیری  مار  سہہ  لوں  گی۔  میں  تو  تیری  بوٹی  بوٹی  کر  ڈالوں  گی۔‘‘  اختر  بلک  بلک  کر  رو  دیا  اور  آج  اس  نے  مدت  کے  بعد  اپنی  اماں  کو  یاد  کیا۔  پھر  جب  پرمیشر  سنگھ  دوا  لے  آیا  اور  اس  کی  بیوی  بھی  پسی  ہوئی  سونف  لے  کر  آ  گئی  تو  اختر  نے  روتے  روتے  بری  حالت  بنا  لی  تھی  اور  وہ  سسک  سسک  کر  کہہ  رہا  تھا۔  ’’ہم  تو  اب  اماں  پاس  چلیں  گے۔  یہ  امر  کور  سور  کی  بچی  تو  پانی  بھی  نہیں  پلاتی۔  ہم  تو  اماں  پاس  جائیں  گے۔‘‘  پرمیشر  سنگھ  نے  امر  کور  کی  طرف  غصے  سے  دیکھا۔  وہ  رو  رہی  تھی  اور  اپنی  ماں  سے  کہہ  رہی  تھی،  ’’کیوں  پانی  پلاؤں؟  کرتارا  بھی  تو  کہیں  اسی  طرح  پانی  مانگ  رہا  ہوگا  کسی  سے۔  کسی  کو  اس  پر  ترس  نہ  آئے  تو  ہمیں  کیوں  ترس  آئے  اس  پر۔۔۔  ہاں۔‘‘  پرمیشر  سنگھ  اختر  کی  طرف  بڑھا  اور  اپنی  بیوی  کی  طرف  اشارہ  کرتے  ہوئے  بولا،  ’’یہ  بھی  تو  تمہاری  ماں  ہے  بیٹے۔‘‘  ’’نہیں‘‘  اختر  بڑے  غصے  سے  بولا،  ’’یہ  تو  سکھ  ہے۔  میری  اماں  تو  پانچ  وقت  نماز  پڑھتی  ہے  اور  بسم  اللہ  کہہ  کر  پانی  پلاتی  ہے۔‘‘  پرمیشر  سنگھ  کی  بیوی  جلدی  سے  ایک  پیالہ  بھر  کر  لائی  تو  اختر  نے  پیالے  کو  دیوار  پر  دے  مارا  اور  چلایا،  ’’تمہارے  ہاتھ  سے  نہیں  پئیں  گے۔  تم  تو  امر  کور  سور  کی  بچی  کی  اماں  ہو،  ہم  تو  پرومو  کے  ہاتھ  سے  پئیں  گے۔‘‘  ’’یہ  بھی  تو  مجھی  سور  کی  بچی  کا  باپ  ہے۔‘‘  امر  کور  نے  جل  کر  کہا۔  ’’تو  ہوا  کرے‘‘  اختر  بولا،  ’’تمھیں  اس  سے  کیا۔‘‘  پرمیشر  سنگھ  کے  چہرے  پر  عجیب  کیفیتیں  دھوپ  چھاؤں  سی  پیدا  کر  گئیں۔  وہ  اختر  کے  مطالبے  پر  مسکرایا  بھی  اور  رو  بھی  دیا۔  پھر  اس  نے  اختر  کو  پانی  پلایا۔  اس  کے  ماتھے  کو  چوما۔  اس  کی  پیٹھ  پر  ہاتھ  پھیرا،  اسے  بستر  پر  لٹا  کر  اس  کے  سر  کو  ہولے  ہولے  کھجاتا  رہا  اور  کہیں  شام  کو  جاکر  اس  نے  پہلو  بدلا۔  اس  وقت  اختر  کا  بخار  اتر  چکا  تھا  اور  وہ  بڑے  مزے  سے  سو  رہا  تھا۔  آج  بہت  عرصے  کے  بعد  رات  کو  پرمیشر  سنگھ  بھڑک  اٹھا  اور  نہایت  آہستہ  سے  بولا،  ’’اری  سنتی  ہو؟  سن  رہی  ہو؟  یہاں  کوئی  چیز  قرآن  پڑھ  رہی  ہے۔‘‘  بیوی  نے  پہلے  تو  اسے  پرمیشر  سنگھ  کی  پرانی  عادت  کہہ  کر  ٹالنا  چاہا  مگر  پھر  ایک  دم  ہڑبڑاکر  اٹھی  اور  امر  کور  کی  کھاٹ  کی  طرف  ہاتھ  بڑھا  کر  اسے  ہولے  ہولے  ہلاکر  آہستہ  سے  بولی،  ’’بیٹی!‘‘  ’’کیا  ہے  ماں؟‘‘  امر  کور  چونک  اٹھی۔  اور  اس  نے  سرگوشی  کی،  ’’سنو  تو۔  سچ  مچ  کوئی  چیز  قرآن  پڑھ  رہی  ہے۔‘‘  یہ  ایک  ثانیے  کا  سناٹا  بڑا  خوف  ناک  تھا۔  امر  کور  کی  چیخ  اس  سے  بھی  زیادہ  خوف  ناک  تھی  اور  پھر  اختر  کی  چیخ  خوف  ناک  تر  تھی۔  ’’کیا  ہوا  بیٹا‘‘  پرمیشر  سنگھ  تڑپ  کر  اٹھا  اور  اختر  کی  کھاٹ  پر  جاکر  اسے  چھاتی  سے  بھینچ  لیا۔  ’’ڈر  گئے  بیٹا۔‘‘  ’’ہاں‘‘  اختر  لحاف  میں  سے  سر  نکال  کر  بولا،  ’’کوئی  چیز  چیخی  تھی۔‘‘  ’’امر  کور  چیخی  تھی‘‘  پرمیشر  سنگھ  نے  کہا،  ’’ہم  سب  یوں  سمجھے  جیسے  کوئی  چیز  یہاں  قرآن  پڑھ  رہی  ہے۔‘‘  ’’میں  پڑھ  رہا  تھا۔‘‘  اختر  بولا۔  اب  کے  بھی  امر  کور  کے  منہ  سے  ہلکی  چیخ  نکل  گئی۔  بیوی  نے  جلدی  سے  چراغ  جلا  دیا  اور  امر  کور  کی  کھاٹ  پر  بیٹھ  کر  وہ  دونوں  اختر  کو  یوں  دیکھنے  لگیں  جیسے  وہ  ابھی  دھواں  بن  کر  دروازے  کی  جھریوں  میں  سے  باہر  اڑ  جائےگا  اور  باہر  سے  ایک  ڈراؤنی  آواز  آئےگی،  ’’میں  جن  ہوں  میں  کل  رات  پھر  آ  کر  قرآن  پڑھوں  گا۔‘‘  ’’کیا  پڑھ  رہے  تھے  بھلا؟‘‘  پرمیشر  سنگھ  نے  پوچھا۔  ’’پڑھوں؟‘‘  اختر  نے  پوچھا۔  ’’ہاں  ہاں۔‘‘  پرمیشر  سنگھ  نے  بڑے  شوق  سے  کہا۔  اور  اختر  قُل  ہو  اللہ  اَحَد  پڑھنے  لگا۔  کُفواً  اَحَد  پر  پہنچ  کر  اس  نے  اپنے  گریبان  میں  چھوکی  اور  پھر  پرمیشر  سنگھ  کی  طرف  مسکراتے  ہوئے  بولا،  ’’تمہارے  سینے  میں  بھی  چھو  کر  دوں؟‘‘  ’’ہاں  ہاں‘‘  پرمیشر  سنگھ  نے  گریبان  کا  بٹن  کھول  دیا  اور  اختر  نے  چھو  کر  دی۔  اب  کے  امر  کور  نے  بڑی  مشکل  سے  چیخ  پر  قابو  پایا۔  پرمیشر  سنگھ  بولا،  ’’کیا  نیند  نہیں  آتی  تھی؟‘‘  ’’ہاں‘‘  اختر  بولا،  ’’اماں  یاد  آ  گئی۔  اماں  کہتی  ہے،  نیند  نہ  آئے  تو  تین  بار  قُل  ہو  اللّٰہ  پڑھو  نیند  آ  جائے  گی،  اب  آ  رہی  تھی،  پر  امر  کور  نے  ڈرا  دیا۔‘‘  ’’پھر  سے  پڑھ  کر  سو  جاؤ‘‘  پرمیشر  سنگھ  نے  کہا،  ’’روز  پڑھا  کرو۔  اونچے  اونچے  پڑھا  کرو  اسے  بھولنا  نہیں  ورنہ  تمہاری  اماں  تمھیں  مارےگی۔  لو  اب  سو  جاؤ۔‘‘  اس  نے  اختر  کو  لٹاکر  اسے  لحاف  اوڑھا  دیا۔  پھر  چراغ  بجھانے  کے  لیے  بڑھا  تو  امر  کور  پکاری،  ’’نہیں،  نہیں  بابا۔  بجھاؤ  نہیں۔  ڈر  لگتا  ہے۔‘‘  ’’جلتا  رہے،  کیا  ہے؟‘‘  بیوی  بولی۔  اور  پرمیشر  سنگھ  دیا  بجھا  کر  ہنس  دیا،  ’’پگلیاں۔‘‘  وہ  بولا،  ’’گدھیاں۔‘‘  رات  کے  اندھیرے  میں  اختر  آہستہ  آہستہ  قل  ہو  اللّٰہ  پڑھتا  رہا۔  پھر  کچھ  دیر  بعد  ذرا  ذرا  سے  خراٹے  لینے  لگا۔  پرمیشر  سنگھ  بھی  سو  گیا  اور  اس  کی  بیوی  بھی۔  مگر  امر  کور  رات  بھر  کچی  نیند  میں  ’’پڑوس‘‘  کی  مسجد  کی  اذان  سنتی  رہی  اور  ڈرتی  رہی۔  اب  اختر  کے  اچھے  خاصے  کیس  بڑھ  آئے  تھے۔  ننھے  سے  جوڑے  میں  کنگھا  بھی  اٹک  جاتا  تھا۔  گاؤں  والوں  کی  طرح  پرمیشر  سنگھ  کی  بیوی  بھی  اسے  کرتارا  کہنے  لگی  تھی  اور  اس  سے  خاصی  شفقت  سے  پیش  آتی  تھی  مگر  امر  کور  اختر  کو  یوں  دیکھتی  تھی  جیسے  وہ  کوئی  بہروپیا  ہے  اور  ابھی  وہ  پگڑی  اور  کیس  اتار  کر  پھینک  دے  گا  اور  قُل  ہو  اللّٰہ  پڑھتا  ہوا  غائب  ہو  جائےگا۔  ایک  دن  پرمیشر  سنگھ  بڑی  تیزی  سے  گھر  آیا  اور  ہانپتے  ہوئے  اپنی  بیوی  سے  پوچھا،  ’’وہ  کہاں  ہے؟‘‘  ’’کون؟  امر  کور؟‘‘  ’’نہیں۔‘‘  ’’کرتارا؟‘‘  ’’نہیں۔۔۔‘‘  پھر  کچھ  سوچ  کر  بولا،  ’’ہاں  ہاں  وہی  کرتارا۔‘‘  ’’باہر  کھیلنے  گیا  ہے۔  گلی  میں  ہوگا۔‘‘  پرمیشر  سنگھ  واپس  لپکا۔  گلی  میں  جاکر  بھاگنے  لگا۔  باہر  کھیتوں  میں  جاکر  اس  کی  رفتار  اور  تیز  ہو  گئی۔  پھر  اسے  دور  گیان  سنگھ  کے  گنوں  کی  فصل  کے  پاس  چند  بچے  کبڈی  کھیلتے  نظر  آئے۔  کھیت  کی  اوٹ  سے  اس  نے  دیکھا  کہ  اختر  نے  ایک  لڑکے  کو  گھٹنوں  تلے  دبا  رکھا  ہے۔  لڑکے  کے  ہونٹوں  سے  خون  پھٹ  رہا  ہے  مگر  کبڈی  کبڈی  کی  رٹ  جاری  ہے۔  پھر  اس  لڑکے  نے  جیسے  ہار  مان  لی  اور  جب  اختر  کی  گرفت  سے  چھوٹا  تو  بولا،  ’’کیوں  بے  کرتارو!  تو  نے  میرے  منھ  پر  گھٹنا  کیوں  مارا  ہے؟‘‘  ’’اچھا  کیا  جو  مارا‘‘  اختر  اکڑ  کر  بولا  اور  بکھرے  ہوئے  جوڑے  کی  لٹیں  سنبھال  کر  ان  میں  کنگھا  پھنسانے  لگا۔  ’’تمہارے  رسول  نے  تمھیں  یہی  سمجھایا  ہے؟‘‘  لڑکے  نے  طنز  سے  پوچھا۔  اختر  ایک  لمحے  کے  لیے  چکرا  گیا۔  پھر  سوچ  کر  بولا،  ’’اور  کیا  تمہہارے  گرو  نے  تمھیں  یہی  سمجھایا  ہے؟‘‘  ’’مسلا‘‘  لڑکے  نے  اسے  گالی  دی۔  ’’سکھڑا‘‘  اختر  نے  اسے  گالی  دی۔  سب  لڑکے  اختر  پر  ٹوٹ  پڑے  مگر  پرمیشر  سنگھ  کی  ایک  ہی  کڑک  سے  میدان  صاف  تھا۔  اس  نے  اختر  کی  پگڑی  باندھی  اور  اسے  ایک  طرف  لے  جاکر  بولا،  ’’سنو  بیٹے!  میرے  پاس  رہوگے  کہ  اماں  کے  پاس  جاؤگے۔۔۔؟‘‘  اختر  کوئی  فیصلہ  نہ  کر  سکا۔  کچھ  دیر  تک  پرمیشر  سنگھ  کی  آنکھوں  میں  آنکھیں  ڈالے  کھڑا  رہا  پھر  مسکرانے  لگا  اور  بولا،  ’’اماں  پاس  جاؤں  گا۔‘‘  ’’اور  میرے  پاس  نہیں  رہوگے؟‘‘  پرمیشر  سنگھ  کا  رنگ  یوں  سرخ  ہو  گیا  جیسے  وہ  رو  دےگا۔  ’’تمہارے  پاس  بھی  رہوں  گا؟‘‘  اختر  نے  معمے  کا  حل  پیش  کر  دیا۔  پرمیشر  سنگھ  نے  اسے  اٹھاکر  سینے  سے  لگا  لیا  اور  وہ  آنسو  جو  مایوسی  نے  آنکھوں  میں  جمع  کیے  تھے،  خوشی  کے  آنسو  بن  کر  ٹپک  پڑے۔  وہ  بولا،  ’’دیکھو  بیٹے!  اختر  بیٹے،  آج  یہاں  فوج  آ  رہی  ہے  یہ  فوجی  تمھیں  مجھ  سے  چھیننے  آ  رہے  ہیں،  سمجھے؟  تم  کہیں  چھپ  جاؤ۔  پھر  جب  وہ  چلے  جائیں  گے  نا،  تو  میں  تمھیں  لے  آؤں  گا۔‘‘  پرمیشر  سنگھ  کو  اس  وقت  دور  غبار  کا  ایک  پھیلتا  ہوا  بگولہ  دکھائی  دیا۔  مینڈ  پر  چڑھ  کر  اس  نے  لمبے  ہوتے  ہوئے  بگولے  کو  غور  سے  دیکھا  اور  اچانک  تڑپ  کر  بولا،  ’’فوجیوں  کی  لاری  آ  گئی۔۔۔‘‘  وہ  مینڈ  پر  سے  کود  پڑا  اور  گنے  کے  کھیت  کا  پورا  چکر  کاٹ  گیا۔  ’’گیا  نے،  او  گیان  سنگھ!‘‘  وہ  چلایا۔  گیان  سنگھ  فصل  کے  اندر  سے  نکل  آیا۔  اس  کے  ایک  ہاتھ  میں  درانتی  اور  دوسرے  ہاتھ  میں  تھوڑی  سی  گھاس  تھی۔۔۔  پرمیشر  سنگھ  اسے  الگ  لے  گیا،  اسے  کوئی  بات  سمجھائی  پھر  دونوں  اختر  کے  پاس  آئے۔  گیان  سنگھ  نے  فصل  میں  سے  ایک  گنا  توڑکر  درانتی  سے  اس  کے  پتے  کاٹے  اور  اسے  اختر  کے  حوالے  کر  کے  بولا،  ’’آؤ  بھائی  کرتارے  تم  میرے  پاس  بیٹھ  کر  گنا  چوسو  جب  تک  یہ  فوجی  چلے  جائیں۔  اچھا  خاصا  بنا  بنایا  خالصہ  ہتھیانے  آئے  ہیں۔  ہونہہ!‘‘  پرمیشر  سنگھ  نے  اختر  سے  جانے  کی  اجازت  مانگی،  ’’جاؤں۔۔۔؟‘‘  اور  اختر  نے  دانتوں  میں  گنے  کا  لمبا  سا  چھلکا  جکڑے  ہوئے  مسکرانے  کی  کوشش  کی۔  اجازت  پا  کر  پرمیشر  سنگھ  گاؤں  کی  طرف  بھاگ  گیا۔  بگولا  گاؤں  کی  طرف  بڑھا  آ  رہا  تھا۔  گھر  جاکر  اس  نے  بیوی  اور  بیٹی  کو  سمجھایا۔  پھر  بھاگم  بھاگ  گرنتھی  جی  کے  پاس  گیا۔  ان  سے  بات  کر  کے  ادھر  ادھر  دوسرے  لوگوں  کو  سمجھاتا  پھرا  اور  جب  فوجیوں  کی  لاری  دھرم  شالہ  سے  ادھر  کھیت  میں  رک  گئی  تو  سب  فوجی  اور  پولیس  والے  گرنتھی  جی  کے  پاس  آئے۔  ان  کے  ساتھ  علاقے  کا  نمبردار  بھی  تھا۔  مسلمان  لڑکیوں  کے  بارے  میں  پوچھ  گچھ  ہوتی  رہی۔  گرنتھی  جی  نے  گرنتھ  صاحب  کی  قسم  کھاکر  کہہ  دیا  کہ  اس  گاؤں  میں  کوئی  مسلمان  لڑکی  نہیں  ’’لڑکے  کی  بات  دوسری  ہے۔‘‘  کسی  نے  پرمیشر  سنگھ  کے  کان  میں  سرگوشی  کی  اور  آس  پاس  کے  سکھ  پرمیشر  سنگھ  سمیت  زیر  لب  مسکرانے  لگے۔  پھر  ایک  فوجی  افسر  نے  گاؤں  والوں  کے  سامنے  ایک  تقریر  کی۔  اس  نے  مامتا  پر  بڑا  زور  دیا  جو  ان  ماؤں  کے  دلوں  میں  ان  دنوں  ٹیس  بن  کر  رہ  گئی  تھی  جن  کی  بیٹیاں  چھن  گئی  تھیں  اور  ان  بھائیوں  اور  شوہروں  کے  پیار  کی  بڑی  دردناک  تصویر  کھینچی  جن  کی  بہنیں  اور  بیویاں  ان  سے  ہتھیا  لی  گئی  تھیں۔  ’’اور  مذہب  کیا  ہے  دوستو۔‘‘  اس  نے  کہا  تھا،  ’’دنیا  کا  ہر  مذہب  انسان  کو  انسان  بننا  سکھاتا  ہے  اور  تم  مذہب  کے  نام  لے  کر  انسان  کو  انسان  سے  لڑا  دیتے  ہو۔  ان  کی  آبرو  پر  ناچتے  ہو  اور  کہتے  ہو  ہم  سکھ  ہیں،  ہم  مسلمان  ہیں۔۔۔  ہم  واہگورو  جی  کے  چیلے  ہیں،  ہم  رسول  کے  غلام  ہیں۔‘‘  تقریر  کے  بعد  مجمع  چھٹنے  لگا۔  فوجیوں  کے  افسر  نے  گرنتھی  جی  کا  شکریہ  ادا  کیا۔  ان  سے  ہاتھ  ملایا  اور  لاری  چلی  گئی۔  سب  سے  پہلے  گرنتھی  جی  نے  پرمیشر  سنگھ  کو  مبارک  باد  دی۔  پھر  دوسرے  لوگوں  نے  پرمیشر  سنگھ  کو  گھیر  لیا  اور  اسے  مبارک  باد  دینے  لگے  لیکن  پرمیشر  سنگھ  لاری  آنے  سے  پہلے  حواس  باختہ  ہو  رہا  تھا  تو  اب  لاری  جانے  کے  بعد  لٹا  لٹا  سا  لگ  رہا  تھا۔  پھر  وہ  گاؤں  سے  نکل  کر  گیان  سنگھ  کے  کھیت  میں  آیا۔  اختر  کو  کندھے  پر  بٹھا  کر  گھر  میں  لے  آیا۔  کھانا  کھلانے  کے  بعد  اسے  کھاٹ  پر  لٹا  کر  کچھ  یوں  تھپکا  کہ  اسے  نیند  آ  گئی۔  پرمیشر  سنگھ  دیر  تک  کھاٹ  پر  بیٹھا  رہا۔  کبھی  داڑھی  کھجاتا  اور  ادھر  ادھر  دیکھ  کر  پھر  سوچ  میں  بیٹھ  جاتا۔  پڑوس  کی  چھت  پر  کھیلتا  ہوا  ایک  بچہ  اچانک  اپنی  ایڑی  پکڑ  کر  بیٹھ  گیا  اور  زار  زار  رونے  لگا۔  ’’ہائے  اتنا  بڑا  کانٹا  اتر  گیا  پورے  کا  پورا۔‘‘  وہ  چلایا  اور  پھر  اس  کی  ماں  ننگے  سر  اوپر  بھاگی۔  اسے  گود  میں  بٹھا  لیا  پھر  نیچے  بیٹی  کو  پکار  کر  سوئی  منگوائی۔  کانٹا  نکالنے  کے  بعد  اسے  بےتحاشا  چوما  اور  پھر  نیچے  جھک  کر  پکاری،  ’’ارے  میرا  دوپٹہ  تو  اوپر  پھینک  دینا۔  کیسی  بے  حیائی  سے  اوپر  بھاگی  چلی  آئی۔‘‘  پرمیشر  سنگھ  نے  کچھ  دیر  بعد  چونک  کر  بیوی  سے  پوچھا،  ’’سنو  کیا  تمھیں  کرتارا  اب  بھی  یاد  آتا  ہے۔‘‘  ’’لو  اور  سنو۔‘‘  بیوی  بولی  اور  پھر  ایک  دم  چھاجوں  رو  دی،  ’’کرتارا  تو  میرے  کلیجے  کا  ناسور  بن  گیا  ہے  پرمیشرے!‘‘  کرتارے  کا  نام  سن  کر  ادھر  سے  امر  کور  اٹھ  کر  آئی  اور  روتی  ہوئی  ماں  کے  گھٹنے  کے  پاس  بیٹھ  کر  رونے  لگی۔  پرمیشر  سنگھ  یوں  بدک  کر  جلدی  سے  اٹھ  بیٹھا  جیسے  اس  نے  شیشے  کے  برتنوں  سے  بھرا  ہوا  طشت  اچانک  زمین  پر  دے  مارا  ہو۔  شام  کے  کھانے  کے  بعد  وہ  اختر  کو  انگلی  سے  پکڑے  باہر  دالان  میں  آیا  اور  بولا،  ’’آج  تو  دن  بھر  خوب  سوئے  ہو  بیٹا۔  چلو  آج  ذرا  گھومنے  چلتے  ہیں۔  چاندنی  رات  ہے۔‘‘  اختر  فوراً  مان  گیا۔  پرمیشر  سنگھ  نے  اسے  کمبل  میں  لپیٹا  اور  کندھے  پر  بٹھا  لیا۔  کھیتوں  میں  آ  کر  وہ  بولا،  ’’یہ  چاند  جو  پورب  سے  نکل  رہا  ہے  نا  بیٹے،  جب  یہ  ہمارے  سر  پر  پہنچےگا  تو  صبح  ہو  جائےگی۔‘‘  اختر  چاند  کی  طرف  دیکھنے  لگا۔  ’’یہ  چاند  جو  یہاں  چمک  رہا  ہے  نا۔  یہ  وہاں  بھی  چمک  رہا  ہوگا۔  تمہاری  اماں  کے  دیس  میں۔‘‘  اب  کے  اختر  نے  جھک  کر  پرمیشر  سنگھ  کی  طرف  دیکھنے  کی  کوشش  کی۔  ’’یہ  چاند  ہمارے  سر  پر  آئےگا  تو  وہاں  تمہاری  اماں  کے  سر  پر  بھی  ہوگا۔‘‘  اب  کے  اختر  بولا،  ’’ہم  چاند  دیکھ  رہے  ہیں  تو  کیا  اماں  بھی  چاند  کو  دیکھ  رہی  ہوگی؟‘‘  ’’ہاں!‘‘  پرمیشر  سنگھ  کی  آواز  میں  گونج  تھی۔  ’’چلو  گے  اماں  کے  پاس؟‘‘  ’’ہاں‘‘  اختر  بولا،  ’’پر  تم  جاتے  نہیں،  تم  بہت  برے  ہو،  تم  سکھ  ہو۔‘‘  پرمیشر  سنگھ  بولا،  ’’نہیں  بیٹے،  آج  تو  تمھیں  ضرور  ہی  لے  جاؤں  گا۔  تمہاری  اماں  کی  چٹھی  آئی  ہے۔  وہ  کہتی  ہے  میں  اختر  بیٹے  کے  لیے  اداس  ہوں۔‘‘  ’’میں  بھی  تو  اداس  ہوں۔‘‘  اختر  کو  جیسے  کوئی  بھولی  ہوئی  بات  یاد  آ  گئی۔  ’’میں  تمہیں  تمہاری  اماں  ہی  کے  پاس  لیے  جا  رہا  ہوں۔‘‘  ’’سچ۔۔۔؟‘‘  اختر  پرمیشر  سنگھ  کے  کندھے  پر  کودنے  لگا  اور  زور  زور  سے  بولنے  لگا،  ’’ہم  اماں  پاس  جا  رہے  ہیں۔  پر  موں  ہمیں  اماں  پاس  لے  جائےگا۔  ہم  وہاں  سے  پرموں  کو  چٹھی  لکھیں  گے۔‘‘  پرمیشر  سنگھ  چپ  چاپ  روئے  جا  رہا  تھا۔  آنسو  پونچھ  کر  اور  گلا  صاف  کر  کے  اس  نے  اختر  سے  پوچھا۔  ’’گانا  سنوگے؟‘‘  ’’ہاں!  ‘‘  ’’پہلے  تم  قرآن  سناؤ۔‘‘  ’’اچھا۔‘‘  اور  اختر  قُل  ہو  اللّٰہ  پڑھنے  لگا،  کفواً  اَحَد  پر  پہنچ  کر  اس  نے  اپنے  سینے  پر  چھوکی  اور  بولا،  ’’لاؤ  تمہارے  سینے  پر  بھی  چھو،  کر  دوں۔‘‘  رک  کر  پرمیشر  سنگھ  نے  گریبان  کا  ایک  بٹن  کھولا  اور  اوپر  دیکھا۔  اختر  نے  لٹک  کر  اس  کے  سینے  پر  چھُو  کر  دی  اور  بولا،  ’’اب  تم  سناؤ۔‘‘  پرمیشر  سنگھ  نے  اختر  کو  دوسرے  کندھے  پر  بٹھا  لیا۔  اسے  بچوں  کا  کوئی  گیت  یاد  نہیں  تھا۔  اس  لیے  اس  نے  قسم  قسم  کے  گیت  گانا  شروع  کیے  اور  گاتے  ہوئے  تیز  تیز  چلنے  لگا۔  اختر  چپ  چاپ  سنتا  رہا۔  بنتو  داس  سر  بن  ورگا  جے  بنتو  دا  منہ  ورگا  جے  بنتو  دالک  چترا  جے  لوکو  بنتو  دا  لک  چترا  ’’بنتو  کون  ہے؟‘‘  اختر  نے  پرمیشر  سنگھ  کو  ٹوکا۔  پرمیشر  سنگھ  ہنسا  پھر  ذرا  وقفے  کے  بعد  بولا،  ’’میری  بیوی  ہے  نا۔  امر  کور  کی  ماں۔  اس  کا  نام  بنتو  ہے۔  امر  کور  کا  نام  بھی  بنتو  ہے۔  تمہاری  اماں  کا  نام  بھی  بنتو  ہی  ہوگا۔‘‘  ’’کیوں؟‘‘  اختر  خفا  ہو  گیا۔  ’’وہ  کوئی  سکھ  ہے؟‘‘  پرمیشر  سنگھ  خاموش  ہو  گیا۔  چاند  بہت  بلند  ہو  گیا  تھا۔  رات  خاموش  تھی،  کبھی  کبھی  گنے  کے  کھیتوں  کے  آس  پاس  گیدڑ  روتے  اور  پھر  سناٹا  چھا  جاتا۔  اختر  پہلے  تو  گیدڑوں  کی  آواز  سے  بہت  ڈرا،  مگر  پرمیشر  سنگھ  کے  سمجھانے  سے  بہل  گیا  اور  ایک  بار  خاموشی  کے  طویل  وقفے  کے  بعد  اس  نے  پرمیشر  سنگھ  سے  پوچھا،  ’’اب  کیوں  نہیں  روتے  گیدڑ؟‘‘  پرمیشر  سنگھ  ہنس  دیا۔  پھر  اسے  ایک  کہانی  یاد  آ  گئی۔  یہ  گرو  گوبند  سنگھ  کی  کہانی  تھی۔  لیکن  اس  نے  بڑے  سلیقے  سے  سکھوں  کے  ناموں  کو  مسلمانوں  کے  ناموں  میں  بدل  دیا  اور  اختر  ’’پھر؟  پھر؟‘‘  کی  رٹ  لگاتا  رہا  اور  کہانی  ابھی  جاری  تھی،  جب  اختر  ایک  دم  بولا،  ’’ارے  چاند  تو  سر  پر  آ  گیا۔‘‘  پرمیشر  سنگھ  نے  بھی  رک  کر  اوپر  دیکھا۔  پھر  وہ  قریب  کے  ٹیلے  پر  چڑھ  کر  دور  دیکھنے  لگا  اور  بولا،  ’’تمہاری  اماں  کا  دیس  جانے  کدھر  چلا  گیا۔‘‘  وہ  کچھ  دیر  ٹیلے  پر  کھڑا  رہا۔  جب  اچانک  کہیں  دور  سے  اذان  کی  آواز  آنے  لگی  اور  اختر  مارے  خوشی  کے  یوں  کودا  کہ  پرمیشر  سنگھ  اسے  بڑی  مشکل  سے  سنبھال  سکا۔  اسے  کندھے  پر  سے  اتار  کر  وہ  زمین  پر  بیٹھ  گیا  اور  کھڑے  ہوئے  اختر  کے  کندھوں  پر  ہاتھ  رکھ  کر  بولا،  ’’جاؤ  بیٹے،  تمہیں  تمہاری  اماں  نے  پکارا  ہے۔  بس  تم  اس  آواز  کی  سیدھ  میں۔۔۔‘‘  ’’شش!‘‘  اختر  نے  اپنے  ہونٹوں  پر  انگلی  رکھ  دی  اور  سرگوشی  میں  بولا،  ’’اذان  کے  وقت  نہیں  بولتے۔‘‘  ’’پر  میں  تو  سکھ  ہوں  بیٹے!‘‘  پرمیشر  سنگھ  بولا۔  ’’شش۔‘‘  اب  کے  اختر  نے  بگڑ  کر  اسے  گھورا  اور  پرمیشر  سنگھ  نے  اسے  گود  میں  بٹھا  لیا۔  اس  کے  ماتھے  پر  ایک  بہت  طویل  پیار  دیا  اور  اذان  ختم  ہونے  کے  بعد  آستینوں  سے  آنکھیں  رگڑ  کر  بھرائی  ہوئی  آواز  میں  بولا،  ’’میں  یہاں  سے  آگے  نہیں  آؤں  گا۔  بس  تم۔۔۔‘‘  ’’کیوں۔۔۔؟  کیوں  نہیں  آؤگے۔۔۔؟‘‘  اختر  نے  پوچھا۔  ’’تمہاری  اماں  نے  چٹھی  میں  یہی  لکھا  ہے  کہ  اختر  اکیلا  آئے۔‘‘  پرمیشر  سنگھ  نے  اختر  کو  پھسلایا،  ’’بس  تم  سیدھے  چلے  جاؤ۔  سامنے  ایک  گاؤں  آئےگا۔  وہاں  جاکر  اپنا  نام  بتانا  کرتارا  نہیں  اختر،  پھر  اپنی  ماں  کا  نام  بتانا۔  اپنے  گاؤں  کا  نام  بتانا  اور  دیکھو،  مجھے  ایک  چٹھی  ضرور  لکھنا۔‘‘  ’’لکھوں  گا۔‘‘  اختر  نے  وعدہ  کیا۔  ’’اور  ہاں  تمہیں  کرتارا  نام  کا  کوئی  لڑکا  ملے  نا،  تو  اسے  ادھر  بھیج  دینا۔‘‘  ’’اچھا!‘‘  پرمیشر  سنگھ  نے  ایک  بار  پھر  اختر  کا  ماتھا  چوما  اور  جیسے  کچھ  نگل  کر  بولا،  ’’جاؤ!‘‘  اختر  چند  قدم  چلا  مگر  پلٹ  آیا،  ’’تم  بھی  آ  جاؤ  نا۔‘‘  ’’نہیں  بھئی!‘‘  پرمیشر  سنگھ  نے  اسے  سمجھایا،  ’’تمہاری  اماں  نے  چٹھی  میں  یہ  نہیں  لکھا۔‘‘  ’’مجھے  ڈر  لگتا  ہے۔‘‘  اختر  بولا۔  ’’قرآن  کیوں  نہیں  پڑھتے؟‘‘  پرمیشر  سنگھ  نے  مشورہ  دیا۔  ’’اچھا۔‘‘  بات  سمجھ  میں  آ  گئی  اور  وہ  قل  ہو  اللّٰہ  کا  ورد  کرتا  ہوا  جانے  لگا۔  نرم  نرم  پو  افق  کے  دائرے  پر  اندھیرے  سے  لڑ  رہی  تھی  اور  ننھا  سا  اختر  دور  دھندلی  پگڈنڈی  پر  ایک  لمبے  تڑنگے  سکھ  جوان  کی  طرح  تیز  تیز  جا  رہا  تھا۔  پرمیشر  سنگھ  اس  پر  نظریں  گاڑے  ٹیلے  پر  بیٹھا  رہا  اور  جب  اختر  کا  نقطہ  فضا  کا  ایک  حصہ  بن  گیا  تو  وہاں  سے  اتر  آیا۔  اختر  ابھی  گاؤں  کے  قریب  نہیں  پہنچا  تھا  کہ  دو  سپاہی  لپک  کر  آئے  اور  اسے  روک  کر  بولے،  ’’کون  ہو  تم؟‘‘  ’’اختر۔‘‘  وہ  یوں  بولا  جیسے  ساری  دنیا  اس  کا  نام  جانتی  ہے۔  ’’اختر!‘‘  دونوں  سپاہی  کبھی  اختر  کے  چہرے  کو  دیکھتے  اور  کبھی  اس  کی  سکھوں  کی  سی  پگڑی  کو۔  پھر  ایک  نے  آگے  بڑھ  کر  اس  کی  پگڑی  جھٹکے  سے  اتار  لی  تو  اختر  کے  کیس  کھل  کر  ادھر  ادھر  بکھر  گئے۔  اختر  نے  بھنا  کر  پگڑی  چھین  لی  اور  پھر  ایک  ہاتھ  سے  سر  کو  ٹٹولتے  ہوئے  وہ  زمین  پر  لیٹ  گیا  اور  زور  زور  سے  روتے  ہوئے  بولا،  ’’میرا  کنگھا  لاؤ۔  تم  نے  میرا  کنگھا  لے  لیا  ہے۔  دے  دو  ورنہ  میں  تمھیں  ماروں  گا۔‘‘  ایک  دم  دونوں  سپاہی  دھپ  سے  زمین  پر  گرے  اور  رائفل  کو  کندھوں  سے  لگا  کر  جیسے  نشانہ  باندھنے  لگے۔  ’’ہالٹ۔‘‘  ایک  پکارا  جیسے  جواب  کا  انتظار  کرنے  لگا۔  پھر  بڑھتے  ہوئے  اجالے  میں  انھوں  نے  ایک  دوسرے  کی  طرف  دیکھا  اور  ایک  نے  فائر  کر  دیا۔  اختر  فائر  کی  آواز  سے  دہل  کر  رہ  گیا  اور  سپاہیوں  کو  ایک  طرف  بھاگتا  دیکھ  کر  وہ  بھی  روتا  چلاتا  ہوا  ان  کے  پیچھے  بھاگا۔  سپاہی  جب  ایک  جگہ  جاکر  رکے  تو  پرمیشر  سنگھ  اپنی  ران  پر  کس  کر  پٹی  باندھ  چکا  تھا  مگر  خون  اس  کی  پگڑی  کی  سیکڑوں  پرتوں  میں  سے  بھی  پھوٹ  آیا  اور  وہ  کہہ  رہا  تھا،  ’’مجھے  کیوں  مارا  تم  نے،  میں  تو  اختر  کے  کیس  کاٹنا  بھول  گیا  تھا؟  میں  اختر  کو  اس  کا  دھرم  واپس  دینے  آیا  تھا  یارو۔‘‘  اور  اختر  بھاگا  آ  رہا  تھا  اور  اس  کے  کیس  ہوا  میں  اڑ  رہے  تھے۔ ', '  انداز  ہو  بہو  تری  آواز  پا  کا  تھا  دیکھا  نکل  کے  گھر  سے  تو  جھونکا  ہوا  کا  تھا  اس  حسن  اتفاق  پہ  لٹ  کر  بھی  شاد  ہوں  تیری  رضا  جو  تھی  وہ  تقاضا  وفا  کا  تھا  دل  راکھ  ہو  چکا  تو  چمک  اور  بڑھ  گئی  یہ  تیری  یاد  تھی  کہ  عمل  کیمیا  کا  تھا  اس  رشتۂ  لطیف  کے  اسرار  کیا  کھلیں  تو  سامنے  تھا  اور  تصور  خدا  کا  تھا  چھپ  چھپ  کے  روؤں  اور  سر  انجمن  ہنسوں  مجھ  کو  یہ  مشورہ  مرے  درد  آشنا  کا  تھا  اٹھا  عجب  تضاد  سے  انسان  کا  خمیر  عادی  فنا  کا  تھا  تو  پجاری  بقا  کا  تھا  ٹوٹا  تو  کتنے  آئنہ  خانوں  پہ  زد  پڑی  اٹکا  ہوا  گلے  میں  جو  پتھر  صدا  کا  تھا  حیران  ہوں  کہ  وار  سے  کیسے  بچا  ندیمؔ  وہ  شخص  تو  غریب  و  غیور  انتہا  کا  تھا ', '  تجھے  کھو  کر  بھی  تجھے  پاؤں  جہاں  تک  دیکھوں  حسن  یزداں  سے  تجھے  حسن  بتاں  تک  دیکھوں  تو  نے  یوں  دیکھا  ہے  جیسے  کبھی  دیکھا  ہی  نہ  تھا  میں  تو  دل  میں  ترے  قدموں  کے  نشاں  تک  دیکھوں  صرف  اس  شوق  میں  پوچھی  ہیں  ہزاروں  باتیں  میں  ترا  حسن  ترے  حسن  بیاں  تک  دیکھوں  میرے  ویرانۂ  جاں  میں  تری  یادوں  کے  طفیل  پھول  کھلتے  نظر  آتے  ہیں  جہاں  تک  دیکھوں  وقت  نے  ذہن  میں  دھندلا  دیئے  تیرے  خد  و  خال  یوں  تو  میں  ٹوٹتے  تاروں  کا  دھواں  تک  دیکھوں  دل  گیا  تھا  تو  یہ  آنکھیں  بھی  کوئی  لے  جاتا  میں  فقط  ایک  ہی  تصویر  کہاں  تک  دیکھوں  اک  حقیقت  سہی  فردوس  میں  حوروں  کا  وجود  حسن  انساں  سے  نمٹ  لوں  تو  وہاں  تک  دیکھوں ', '  کون  کہتا  ہے  کہ  موت  آئی  تو  مر  جاؤں  گا  میں  تو  دریا  ہوں  سمندر  میں  اتر  جاؤں  گا  تیرا  در  چھوڑ  کے  میں  اور  کدھر  جاؤں  گا  گھر  میں  گھر  جاؤں  گا  صحرا  میں  بکھر  جاؤں  گا  تیرے  پہلو  سے  جو  اٹھوں  گا  تو  مشکل  یہ  ہے  صرف  اک  شخص  کو  پاؤں  گا  جدھر  جاؤں  گا  اب  ترے  شہر  میں  آؤں  گا  مسافر  کی  طرح  سایۂ  ابر  کی  مانند  گزر  جاؤں  گا  تیرا  پیمان  وفا  راہ  کی  دیوار  بنا  ورنہ  سوچا  تھا  کہ  جب  چاہوں  گا  مر  جاؤں  گا  چارہ  سازوں  سے  الگ  ہے  مرا  معیار  کہ  میں  زخم  کھاؤں  گا  تو  کچھ  اور  سنور  جاؤں  گا  اب  تو  خورشید  کو  گزرے  ہوئے  صدیاں  گزریں  اب  اسے  ڈھونڈنے  میں  تا  بہ  سحر  جاؤں  گا  زندگی  شمع  کی  مانند  جلاتا  ہوں  ندیمؔ  بجھ  تو  جاؤں  گا  مگر  صبح  تو  کر  جاؤں  گا ', '  مائی  تاجو  ہر  رات  کو  ایک  گھنٹے  تو  ضرور  سو  لیتی  تھی  لیکن  اس  رات  غصے  نے  اسے  اتنا  سا  بھی  سونے  کی  مہلت  نہ  دی۔  پو  پھٹے  جب  وہ  کھاٹ  پر  سے  اتر  کر  پانی  پینے  کے  لیے  گھڑے  کی  طرف  جانے  لگی  تو  دوسرے  ہی  قدم  پر  اسے  چکر  آ  گیا  تھا  اور  وہ  گر  پڑی  تھی۔  گرتے  ہوئے  اس  کا  سر  کھاٹ  کے  پائے  سے  ٹکرا  گیا  تھا  اور  وہ  بے  ہوش  ہو  گئی  تھی۔  یہ  بڑا  عجیب  منظر  تھا۔  رات  کے  اندھیرے  میں  صبح  ہولے  ہولے  گھل  رہی  تھی۔  چڑیاں  ایک  دوسرے  کو  رات  کے  خواب  سنانے  لگی  تھیں۔  بعض  پرندے  پر  ہلائے  بغیر  فضا  میں  یوں  تیر  رہے  تھے  جیسے  مصنوعی  ہیں  اور  کوک  ختم  ہو  گئی  تو  گر  پڑیں  گے۔  ہوا  بہت  نرم  تھی  اور  اس  میں  ہلکی  ہلکی  لطیف  سی  خنکی  تھی۔  مسجد  میں  وارث  علی  اذان  دے  رہا  تھا۔  یہ  وہی  سریلی  اذان  تھی  جس  کے  بارے  میں  ایک  سکھ  سمگلر  نے  یہ  کہہ  کر  پورے  گاؤں  کو  ہنسا  دیا  تھا  کہ  اگر  میں  نے  وارث  علی  کی  تین  چار  اذانیں  اور  سن  لیں  تو  واہگو  رو  کی  قسم  کھاکے  کہتا  ہوں  کہ  میرے  مسلمان  ہو  جانے  کا  خطرہ  ہے۔  اذان  کی  آواز  پر  گھروں  میں  گھمر  گھمر  چلتی  ہوئی  مدھانیاں  روک  لی  گئی  تھیں۔  چاروں  طرف  صرف  اذان  حکمران  تھی  اور  اس  ماحول  میں  مائی  تاجو  اپنی  کھاٹ  کے  پاس  ڈھیر  پڑی  تھی۔  اس  کی  کنپٹی  کے  پاس  اس  کے  سفید  بال  اپنے  ہی  خون  سے  لال  ہو  رہے  تھے۔  مگر  یہ  کوئی  عجیب  بات  نہیں  تھی،  مائی  تاجو  کو  تو  جیسے  بے  ہوش  ہونے  کی  عادت  تھی۔  ہر  آٹھویں  دسویں  روز  وہ  صبح  کو  کھاٹ  سے  اٹھتے  ہی  بے  ہوش  ہوجاتی  تھی۔  ایک  بار  تو  وہ  صبح  سے  دوپہر  تک  بےہوش  پڑی  رہی  تھی  اور  چند  چیونٹیاں  بھی  اسے  مردہ  سمجھ  کر  اس  پر  چڑھ  آئی  تھیں  اور  اس  کی  جھریوں  میں  بھٹکنے  لگی  تھیں۔  تب  پڑوس  سے  چودھری  فتح  دین  کی  بیٹی  راحتاں  پنجوں  کے  بل  کھڑی  ہو  کر  دیوار  پر  سے  جھانکی  تھی  اور  پوچھا  تھا،  ’’مائی!  آج  لسّی  نہیں  لوگی  کیا؟‘‘  پھر  اس  کی  نظر  بےہوش  مائی  پر  پڑی  تھی  اور  اس  کی  چیخ  سن  کر  اس  کا  باپ  اور  بھائی  دیوار  پھاند  کر  آئے  تھے  اور  مائی  کے  چہرے  پر  پانی  کے  چھینٹے  مار  مار  کر  اور  اس  کے  منہ  میں  شکر  ڈال  ڈال  کر  خاصی  دیر  کے  بعد  اسے  ہوش  میں  لائے  تھے۔  حکیم  منور  علی  کی  تشخیص  یہ  تھی  کہ  مائی  خالی  پیٹ  سوتی  ہے۔  اس  دن  سے  راحتاں  کا  معمول  ہو  گیا  تھا  کہ  وہ  شام  کو  ایک  روٹی  پر  دال  ترکاری  رکھ  کر  لاتی  اور  جب  تک  مائی  کھانے  سے  فارغ  نہ  ہوجاتی،  وہیں  پر  بیٹھی  مائی  کی  باتیں  سنتی  رہتی۔  ایک  دن  مائی  نے  کہا  تھا،  ’’میں  تو  ہر  وقت  تیار  رہتی  ہوں  بیٹی  کہ  جانے  کب  اوپر  سے  بلاوا  آ  جائے۔  جس  دن  میں  صبح  کو  تمھارے  گھر  لسّی  لینے  نہ  آئی  تو  سمجھ  لینا  میں  چلی  گئی۔  تب  تم  آنا  اور  ادھر  وہ  چارپائی  تلے  صندوق  رکھا  ہے  نا،  اس  میں  سے  میرا  کفن  نکال  لینا،  کبھی  دکھاؤں  گی  تمھیں۔  وارث  علی  سے  کہہ  کہ  مولوی  عبدالمجید  سے  اس  پر  خاکِ  پاک  سے  کلمہ  شہادت  بھی  لکھوا  لیا  تھا۔  ڈرتی  ہوں  اسے  بار  بار  نکالوں  گی  تو  کہیں  خاک  پاک  جھڑ  ہی  نہ  جائے۔  بس  یوں  سمجھ  لو  کہ  یہ  وہ  لٹھا  ہے  جس  سے  بادشاہ  زادیاں  برقعے  سلاتی  ہوں  گی۔  کپاس  کے  خاص  پھولوں  کی  روئی  سے  تیار  ہوتا  ہے  یہ  کپڑا۔  ٹین  کے  پترے  کی  طرح  کھڑ  کھڑ  بولتا  ہے۔  چکی  پیس  پیس  کر  کمایا  ہے۔  میں  لوگوں  کو  عمر  بھر  آٹا  دیتی  رہی  ہوں  اور  ان  سے  کفن  لیتی  رہی  ہوں۔  کیوں  بیٹی!  یہ  کوئی  گھاٹے  کا  سودا  تھا؟  نہیں  تھانا!  میں  ڈرتی  ہوں  کہ  کہیں  کھدر  کا  کفن  پہن  کر  جاؤں  تو  لوگ  جنت  میں  بھی  مجھ  سے  چکی  ہی  نہ  پسوانے  لگیں۔‘‘  پھر  اپنے  پوپلے  منہ  سے  مسکراکر  اس  نے  پوچھا  تھا،  ’’تمھیں  دکھاؤں؟‘‘  ’’نامائی!‘‘  راحتاں  نے  ڈر  کر  کہا  تھا  ’’خاکِ  پاک  جھڑ  گئی  تو!‘‘  پھر  اس  نے  موضوع  بدلنے  کی  کوشش  کی،  ’’ابھی  تو  تم  بیس  سال  اور  جیوگی۔  تمھارے  ماتھے  پر  تو  پانچ  لکیریں  ہیں۔  پانچ  بیسیاں  سو۔‘‘  مائی  کا  ہاتھ  فوراً  اپنے  ماتھے  کی  طرف  اٹھ  گیا،  ’’ہائے  پانچ  کہاں  ہیں  بیٹی،کل  چار  ہیں۔  پانچویں  تو  یہاں  سے  ٹوٹی  ہوئی  ہے۔  تو  چھری  کی  نوک  سے  دونوں  ٹکڑوں  کو  ملادے  تو  شاید  ذرا  سا  اور  جی  لوں۔  تیرے  گھر  کی  لسی  تھوڑی  سی  اور  پی  لوں۔‘‘  مائی  کے  پوپلے  منہ  پر  ایک  بار  پھر  گول  سی  مسکراہٹ  پیدا  ہوئی۔  اس  پر  راحتاں  نے  زور  سے  ہنس  کر  آس  پاس  پھیلے  ہوئے  کفن  اور  کافور  کی  بُو  سے  پیچھا  چھڑانے  کی  کوشش  کی  مگر  کفن  اور  جنازے  سے  مفر  نہ  تھا۔  یہی  تو  مائی  کے  محبوب  موضوع  تھے۔  ویسے  راحتاں  کو  مائی  تاجو  سے  انس  ہی  اس  لیے  تھا  کہ  وہ  ہمیشہ  اپنے  مرنے  ہی  کی  باتیں  کرتی  تھی  جیسے  مرنا  ہی  اس  کی  سب  سے  بڑی  کامیابی  ہو  اور  جب  راحتاں  نے  ایک  بار  مذاق  مذاق  میں  مائی  سے  وعدہ  کیا  تھا  کہ  اس  کے  مرنے  کے  بعد  وہ  اسے  یہی  کفن  پہنا  کر  اپنے  باپ  کی  منت  کرےگی  کہ  مائی  کا  بڑا  ہی  شاندار  جنازہ  نکالا  جائے  تو  مائی  اتنی  خوش  ہوئی  تھی  کہ  جیسے  اسے  نئی  زندگی  مل  گئی  ہے۔  راحتاں  سوچتی  تھی  کہ  یہ  کیسی  بدنصیب  ہے  جس  کا  پوری  دنیا  میں  کوئی  بھی  اپنا  نہیں  ہے  اور  جب  یہ  مری  تو  کسی  آنکھ  سے  ایک  بھی  تو  آنسو  نہیں  ٹپکےگا۔  بعض  موتیں  کتنی  آ  باد  اور  بعض  کتنی  ویران  ہوتی  ہیں۔  خود  راحتاں  کا  ننھا  بھائی  کنویں  میں  گر  کر  مر  گیا  تھا  تو  کیا  شاندار  ماتم  ہوا  تھا۔  کئی  دن  تک  بین  ہوتے  رہے  تھے  اور  گھر  سے  باہر  چوپال  پر  دور  دور  سے  فاتحہ  خوانی  کے  لیے  آنے  والوں  کے  ٹھٹ  لگے  رہے  تھے  اور  پھر  انھی  دنوں  کریمے  نائی  کا  بچہ  نمونیے  سے  مرا  تو  بس  اتنا  ہوا  کہ  اس  روز  کریمے  کے  گھر  کا  چولھا  ٹھنڈا  رہا  اور  تیسرے  ہی  روز  وہ  چوپال  پر  بیٹھا  چودھری  فتح  دین  کا  خط  بنا  رہا  تھا۔  موت  میں  ایسا  فرق  نہیں  ہونا  چاہیے۔  مرکر  تو  سب  برابر  ہو  جاتے  ہیں۔  سب  مٹی  میں  دفن  ہوتے  ہیں۔  امیروں  کی  قبروں  کے  لیے  مٹی  ولایت  سے  تو  نہیں  منگائی  جاتی،  سب  کے  لیے  یہی  پاکستان  کی  مٹی  ہوتی  ہے۔  ’’کیوں  مائی؟‘‘  ایک  دن  راحتاں  نے  پوچھا  تھا،  ’’کیا  اس  دنیا  میں  سچ  مچ  تمہارا  کوئی  نہیں  ہے؟‘‘  ’’واہ!  کیوں  نہیں  ہے!‘‘  مائی  مسکرائی۔  ’’اچھا!‘‘  راحتاں  کو  بڑی  حیرت  ہوئی۔  ’’ہاں  ایک  ہے۔‘‘  مائی  بولی۔  راحتاں  بہت  خوش  ہوئی  کہ  مائی  نے  اسے  ایک  ایسا  راز  بتا  دیا  جس  کا  گاؤں  کے  بڑے  بوڑھوں  تک  کو  علم  نہیں۔  ’’کہاں  رہتا  ہے  وہ؟‘‘  اس  نے  بڑے  شوق  سے  پوچھا۔  ’’وہ؟‘‘  مائی  مسکرائے  جا  رہی  تھی،  ’’وہ  یہاں  بھی  رہتا  ہے  وہاں  بھی  رہتا  ہے۔  دنیا  میں  کوئی  جگہ  ایسی  نہیں  جہاں  وہ  نہ  رہتا  ہو۔  وہ  بارڈر  کے  ادھر  بھی  رہتا  ہے  بارڈر  کے  ادھر  بھی  رہتا  ہے۔  وہ  تو۔۔۔‘‘  راحتاں  نے  بےقرار  ہو  کر  مائی  کی  بات  کاٹی،  ’’ہائے  ایسا  کون  ہے  وہ؟‘‘  اور  مائی  نے  اسی  طرح  مسکراتے  ہوئے  کہا،  ’’خدا  بیٹی  اور  کون  ہے!‘‘  راحتاں  کو  اس  کے  باپ  کے  ذریعے  پتہ  چلا  تھا  کہ  آج  سے  کوئی  آدھی  صدی  ادھر  کی  بات  ہے،  گاؤں  کا  ایک  نوجوان  پٹواری  مائی  تاجو  کو  یہاں  لے  آیا  تھا۔  کہتے  ہیں  مائی  تاجو  ان  دنوں  اتنی  خوبصورت  تھی  کہ  اگر  وہ  بادشاہوں  کا  زمانہ  ہوتا  تو  مائی  ملکہ  ہوتی۔  اس  کے  حسن  کا  چرچا  پھیلا  تو  اس  گاؤں  سے  نکل  کر  پٹواری  کے  آبائی  گاؤں  تک  جا  پہنچا  جہاں  سے  اس  کی  پہلی  بیوی  اپنے  دو  بچوں  کے  ساتھ  یہاں  آ  دھمکی۔  پٹواری  نے  مائی  تاجو  کو  دھوکا  دیا  تھا  کہ  وہ  کنوارا  ہے۔  تاجو  نے  اپنے  باپ  کی  مرضی  کے  خلاف  رو  پیٹ  کر  اور  نہر  میں  کود  جانے  کی  دھمکی  دے  کر  شادی  کی  تھی۔  اوپر  سے  پہلی  بیوی  نے  جب  اپنا  سینہ  دوہتڑوں  سے  پیٹنا  شروع  کیا  اور  ہر  دوہتڑ  پر  تاجو  کو  ایک  گندی  بساندی  گالی  تھما  دی  تو  تاجو  چکنا  چور  ہوکر  یہاں  سے  بھاگی  اور  اپنے  گاؤں  میں  جاکر  دم  لیا۔  ماں  نے  تو  اسے  لپٹا  لیا  مگر  باپ  آیا  تو  اسے  بازو  سے  پکڑ  کر  باہر  صحن  میں  لے  گیا  اور  بولا،  ’’چاہے  پٹواری  کی  تین  بیویاں  اور  ہوں،  تمھیں  اسی  کے  ساتھ  زندگی  گزارنی  ہے۔  تم  نے  اپنی  مرضی  کی  شادی  کی  ہے،  ہمارے  لیے  یہی  بے  عزتی  بہت  ہے۔  اب  یہاں  بیٹھنا  ہے  تو  طلاق  لے  کر  آؤ،  ورنہ  وہیں  رہو  چاہے  نوکر  انی  بن  کر  رہو۔  ہمارے  لیے  تو  تم  اسی  دن  مر  گئی  تھیں  جب  تم  نے  پوری  برادری  کی  عورتوں  کے  سامنے  چھوکروں  کی  طرح  اکڑ  کر  کہہ  دیا  تھا  کہ  شادی  کروں  گی  تو  پٹواری  سے  کروں  گی  ورنہ  کنواری  مروں  گی۔  جاؤ  ہم  یہی  سمجھیں  گے  کہ  ہمارے  ہاں  کوئی  اولاد  ہی  نہیں  تھی۔‘‘  اس  کی  ماں  روتی  پیٹتی  رہی  مگر  باپ  نے  ایک  نہ  مانی  اور  جب  تاجو  آدھی  رات  کو  واپس  اس  گاؤں  میں  پہنچ  کر  پٹواری  کے  دروازے  پر  آئی  تو  اس  میں  تالا  پڑا  ہوا  تھا۔  رات  وہیں  دروازے  سے  لگی  بیٹھی  رہی۔  صبح  لوگوں  نے  اسے  دیکھا  تو  پنچائت  نے  فیصلہ  کیا  کہ  تاجو  پٹواری  کی  باقاعدہ  منکوحہ  ہے  اس  لیے  اس  کا  پٹواری  کے  گھر  پر  حق  ہے  اور  اس  لیے  تالا  توڑ  دو۔  گاؤں  والوں  نے  چند  روز  تک  تو  پٹواری  کا  انتظار  کیا  مگر  اس  کی  جگہ  ایک  نیا  پٹواری  آ  گیا۔  معلوم  ہوا  کہ  اس  نے  کسی  اور  گاؤں  میں  تبادلہ  کرا  لیا  ہے۔  گائوں  کے  دو  آدمی  اسے  ڈھونڈنے  نکلے  اور  جب  وہ  مل  گیا  تو  پٹواری  نے  انھیں  بتایا  کہ  اس  نے  ان  کے  گاؤں  کا  رخ  کیا  تو  اس  کی  پہلی  بیوی  کے  چھ  فٹے  بھائی  اسے  قتل  کر  دیں  گے۔  ’’میں  نے  یہ  بات  اپنی  پہلی  بیوی  کو  بھی  نہیں  بتائی  کہ  میں  تمہارے  گاؤں  کے  جس  مکان  میں  رہتا  تھا  وہ  میں  نے  خرید  لیا  تھا  اور  وہ  میری  ملکیت  ہے۔  یہ  مکان  میں  اپنی  دوسری  بیوی  تاجو  کے  نام  لکھ  دیتا  ہوں۔  میں  اسے  طلاق  نہیں  دوں  گا۔  مجھے  اس  سے  محبت  ہے۔‘‘  یہ  کہہ  کر  وہ  رونے  لگا  تھا۔  سو  گاؤں  والوں  کی  مہربانی  سے  پٹواری  نے  اسے  طلاق  کے  بدلے  مکان  دے  دیا  اور  وہ  بھی  صبر  شکر  کر  کے  بیٹھ  گئی  کیونکہ  اس  کے  پیٹ  میں  بچہ  تھا۔  یہ  بچہ  جب  پیدا  ہوا  تو  اس  کا  نام  اس  نے  حسن  دین  رکھا۔  محنت  مزدوری  کر  کے  اسے  پالتی  پوستی  رہی۔  مڈل  تک  پڑھایا  بھی  مگر  اس  کے  بعد  ہمت  نہ  رہی۔  تاجو  کے  حسن  کی  وجہ  سے  اس  پر  ترس  تو  سب  کو  آتا  تھا  مگر  پٹواری  سے  جدا  ہونے  کے  بعد  وہ  اپنی  جوانی  پر  سانپ  بن  کر  بیٹھ  گئی  تھی۔  ایک  بھلے  آدمی  نے  حسن  دین  کو  اعلیٰ  تعلیم  دلوانے  کا  لالچ  دے  کر  تاجو  سے  عقد  کرنے  کی  خواہش  ظاہر  کی  تو  تاجو  نے  اس  کی  سات  پشتوں  کو  توم  ڈالا  اور  حسن  دین  کلھاڑی  لے  کر  اس  خدا  ترس  کے  پیچھے  پڑ  گیا۔  اس  کے  بعد  کسی  کو  کچھ  کہنے  کا  حوصلہ  نہیں  ہوا۔  حسن  دین  چند  برس  آوارہ  پھرتا  رہا۔  پھر  جب  اس  کے  عشق  کرنے  کا  زمانہ  آیا  تو  وہ  فوج  میں  بھرتی  ہو  گیا۔  اس  کے  بعد  مائی  تاجو  کے  چند  برس  اچھے  گزرے۔  حسن  دین  حوالداری  تک  پہنچا۔  اس  کے  رشتے  کی  بھی  بات  ہوئی۔  مگر  پھر  دوسری  جنگ  چھڑ  گئی  اور  حسن  دین  اُدھر  بنِ  غازی  میں  مارا  گیا۔  تب  مائی  تاجو  نے  چکی  پیسنی  شروع  کی  اور  اس  وقت  تک  پیستی  رہی  جب  وہ  ایک  دن  چکی  کے  پاٹ  پر  سر  رکھے  بے  ہوش  پائی  گئی۔  اس  روز  جب  وہ  ہوش  میں  آئی  تھی  تو  حکیم  کے  ہاتھ  کو  چکی  کی  ہتھی  سمجھ  کر  گھما  دیا  تھا۔  اگر  اس  کے  پڑوس  میں  چودھری  فتح  دین  کی  بیٹی  راحتاں  نہ  ہوتی  تو  وہ  اپنی  بار  بار  کی  بےہوشیوں  میں  سے  کسی  بےہوشی  کے  دوران  کوچ  کر  جاتی۔  وہ  راحتاں  سے  کہا  کرتی  تھی  کہ،  ’’بیٹی  اگر  میرا  حسن  دین  ہوتا  تو  میں  تجھے  تیری  شادی  پر  سونے  کا  ست  لڑا  ہار  دیتی۔  اسے  خدا  نے  اپنے  پاس  بلا  لیا۔  سو  اب  میں  ہر  وقت  تیرے  لیے  دعا  کرتی  ہوں  کہ  تو  جگ  جگ  جیے  اور  شادی  کے  بعد  اسی  طرح  سکھی  رہے  جیسی  اپنے  باپ  کے  گھر  سکھی  ہے۔‘‘  ایک  رات  مائی  تاجو  کو  اس  بات  کا  غصہ  تھا  کہ  جب  اندھیری  شام  تک  راحتاں  اس  کی  روزانہ  کی  روٹی  نہ  لائی  تو  وہ  خود  ہی  لاٹھی  ٹیکتی  فتح  دین  کے  گھر  چلی  گئی۔  فتح  دین  کی  بیوی  سے  راحتاں  کا  پوچھا  تو  معلوم  ہوا  کہ  وہ  کسی  سہیلی  کی  شادی  میں  گئی  ہے  اور  آدھی  رات  تک  واپس  آئےگی۔  پھر  اس  نے  روٹی  مانگی  تو  راحتاں  کی  ماں  نے  صرف  اتنا  کہا،  ’’دیتی  ہوں۔  پہلے  گھر  والے  تو  کھا  لیں۔‘‘  راحتاں  کی  وجہ  سے  وہ  اپنے  آپ  کو  فتح  دین  کے  گھر  والوں  ہی  میں  شامل  سجھتی  تھی۔  اس  لیے  ضبط  نہ  کر  سکی۔  بولی،  ’’تو  بی  بی  کیا  میں  بھکارن  ہوں؟‘‘  سونے  کی  بالیوں  سے  بھرے  ہوئے  کانوں  والی  بی  بی  کو  بھی  مائی  تاجو  کی  سی  مسکین  عورت  کے  منہ  سے  یہ  بات  سن  کر  تکلیف  ہوئی۔  اس  نے  کہا،  ’’نہیں  مائی  بھکارن  تو  خیر  نہیں  ہو  مگر  محتاج  تو  ہو  نا!‘‘  اور  مائی  کو  کپکپی  سی  چھوٹ  گئی۔  وہ  وہاں  سے  اٹھ  کر  چلی  آئی۔  ایک  دو  بار  راحتاں  کی  ماں  نے  اسے  پکارا  بھی  مگر  اس  کے  کانوں  میں  تو  شاں  شاں  ہو  رہی  تھی۔  گھر  آ  کر  آنگن  میں  پڑی  ہوئی  کھاٹ  پر  گرپڑی  اور  روتی  رہی  اور  اپنی  موت  کو  یوں  پکارتی  رہی  جیسے  وہ  دیوار  سے  ادھر  بیٹھی  ہوئی  اس  کی  باتیں  سن  رہی  ہے۔  آدھی  رات  کو  جب  چاند  زرد  پڑ  گیا  تھا،  دیوار  سے  راحتاں  نے  اسے  پکارا،  ’’مائی  جاگ  رہی  ہو؟‘‘  ’’میں  سوتی  کب  ہوں  بیٹی۔‘‘  اس  نے  کہا۔  ’’ادھر  آ  کر  روٹی  لے  لو  دیوار  پر  سے۔‘‘  راحتاں  بولی۔  ’’نہیں  بیٹی!  اب  نہیں  لوں  گی۔‘‘  مائی  کی  آواز  بھرانے  لگی۔  ’’آدمی  زندہ  رہنے  کے  لیے  کھاتا  ہے  نا۔  تو  میں  کب  تک  زندہ  رہوں  گی،  جب  کہ  میں  جدھرجاتی  ہوں  میری  قبر  میرے  ساتھ  ساتھ  چلتی  ہے۔  میں  کیوں  تمہارا  اناج  ضائع  کروں  بیٹی۔‘‘  راحتاں  دیوار  کے  پاس  کچھ  دیر  تک  خاموش  کھڑی  رہی۔  پھر  پنجوں  کے  بل  ہو  کر  بڑی  منت  سے  کہا،  ’’لے  لو  مائی،  میری  خاطر  اسے  لے  لو۔‘‘  ’’نہیں  بیٹی۔‘‘  مائی  اب  کھل  کر  رو  رہی  تھی۔  ’’لے  لیتی  پر  آج  تمہاری  ماں  نے  مجھے  بتایا  کہ  میں  محتاج  ہوں  اور  چکی  پیس  پیس  کر  میرے  ہاتھوں  میں  جو  گٹے  پڑ  گیے  ہیں  وہ  مجھے  کچھ  اور  بتاتے  ہیں۔  سو  بیٹی!  یہ  روٹی  میں  نہیں  لوں  گی۔  اب  کبھی  نہیں  لوں  گی۔  تمھاری  لائی  ہوئی  کل  شام  والی  روٹی  میری  آخری  روٹی  تھی۔  یہ  روٹی  اپنے  کتے  کے  آگے  ڈال  دو۔‘‘  اس  کے  بعد  اس  نے  سنا  کہ  راحتاں  اور  اس  کی  ماں  کے  درمیان  کچھ  تیز  تیز  باتیں  ہوئیں۔  پھر  راحتاں  رونے  لگی  اور  ماں  اسے  ڈانٹنے  لگی۔  اس  کے  بعد  فتح  دین  کی  آواز  آئی،  ’’سونے  دو  گی  یا  میں  چوپال  پر  جا  کر  پڑ  رہوں؟‘‘  پھر  جب  سب  خاموش  ہو  گیے  تو  مائی  تاجو  اٹھ  بیٹھی۔  اسے  لگا  کہ  راحتاں  اپنے  بستر  پر  پڑی  آنسو  بہا  رہی  ہے۔  وہ  دیوار  تک  گئی  بھی  مگر  پھر  فتح  دین  کے  ڈر  سے  پلٹ  آئی۔  گھڑے  میں  سے  پانی  پیا  اور  دیر  تک  ایلومینیم  کا  کٹورا  اپنے  چہرے  پر  پھیرتی  رہی۔  آج  وہ  کتنی  تپ  رہی  تھی  اور  یہ  پیالہ  کتنا  ٹھنڈا  تھا۔  اب  گرمیاں  ختم  سمجھو۔  اسے  اپنے  لحاف  کا  خیال  آیا  جس  کی  روئی  لکڑی  کی  طرح  سخت  ہو  گئی  تھی۔  اب  کے  اسے  دھنواؤں  گی۔  پر  اللہ  کرے  اس  کی  ضرورت  ہی  نہ  پڑے۔  اللہ  کرے  اب  کے  لحاف  کے  بجائے  میں  اپنا  کفن  اوڑھوں۔  وہ  گھڑے  کے  پاس  سے  اٹھ  کر  چارپائی  پر  آ  گئی۔  کچھ  دیر  تک  پاؤں  لٹکائے  بیٹھی  رہی۔  پھر  اسے  ایک  لمبی  سانس  سنائی  دی۔  یہ  راحتاں  کی  سانس  ہو  گی۔۔۔  ہائے  خدا  کرے  وہ  سدا  سکھی  رہے۔  ایسی  پیاری  بچی  اس  نک  چڑھی  کے  ہاں  کیسے  پیدا  ہو  گئی!  اسے  تو  میرے  ہاں  پیدا  ہونا  چاہیے  تھا۔۔۔  اسے  اپنا  حسن  دین  یاد  آ  گیا  اور  وہ  رونے  لگی۔  پھر  آنسو  پونچھ  کر  لیٹی  تو  آسمان  پر  سے  ستارے  جیسے  نیچے  لٹک  آئے  اور  ہوا  کے  جھونکوں  کے  ساتھ  ہلنے  لگے۔  فتح  دین  کا  کتا  غرا  کر  ایک  بلی  پر  جھپٹا  اور  بلی  دیوار  پر  سے  پھاند  کر  اس  کے  سامنے  سے  گولی  کی  طرح  نکل  گئی۔  کسی  گھر  میں  مرغے  نے  بانگ  دی  اور  پھر  بانگوں  کا  مقابلہ  شروع  ہو  گیا۔  یکایک  سب  مرغے  ایک  دم  یوں  خاموش  ہو  گیے  جیسے  ان  کے  گلے  ایک  ساتھ  گھونٹ  دیے  گیے  ہیں۔  پورے  گاؤں  کے  کتے  بھونکنے  لگے۔  پھر  مشرق  کی  طرف  سے  ایسی  آوازیں  آئیں  جیسے  قریب  قریب  ہر  رات  آتی  تھیں۔  بارڈر  پر  رینجرز  سمگلروں  کے  تعاقب  میں  ہوں  گے۔  پھر  اس  پر  غنودگی  سی  چھانے  لگی  اور  اس  نے  آنکھیں  بند  کر  لیں۔  پھر  ایک  دم  کھول  دیں۔  بڑی  آئی  وہاں  سے  مجھے  محتاج  کہنے  والی۔  چکی  پیستے  پیستے  ہاتھوں  کی  جلد  ہڈی  بن  گئی  ہے  اور  مجھے  محتاج  کہتی  ہے!  قیامت  کے  دن  شور  مچاؤں  گی  کہ  اسے  پکڑو،  اس  نے  مجھ  پر  بہتان  باندھا  ہے۔۔۔  مگر  وہاں  کہیں  یہ  میری  راحتاں  بیچ  میں  نہ  بول  پڑے۔  اٹھ  کر  اس  نے  پانی  پیا  اور  واپس  جاکر  چارپائی  پر  پڑ  رہی۔  پھر  جب  پوپھٹی  تو  اس  کا  حلق  اس  کے  جوتے  کے  چمڑے  کی  طرح  خشک  ہو  رہا  تھا۔  وہ  پھر  پانی  پینے  کے  لیے  اٹھی  مگر  دوسرے  ہی  قدم  پر  چکرا  کر  گر  پڑی۔  سر  کھاٹ  کے  پائے  سے  ٹکرایا  اور  بےہوش  ہو  گئی۔  جب  مائی  تاجو  ہو  ش  میں  آئی  تو  اسے  پہلا  احساس  یہ  ہوا  کہ  نماز  قضا  ہو  گئی  ہے۔  پھر  ایک  دم  وہ  ہڑ  بڑا  کر  اٹھی  اور  دیوار  کی  طرف  بھاگی۔  ہر  طرف  گولیاں  چل  رہی  تھیں  اور  عورتیں  چیخ  رہی  تھیں  اور  بچے  بلبلا  رہے  تھے  اور  دھوپ  میں  جیسے  سوراخ  ہو  گیے  تھے  جن  میں  سے  دھواں  داخل  ہو  رہا  تھا۔  دور  سے  گڑگڑاہٹ  اور  دھماکوں  کی  مسلسل  آوازیں  آرہی  تھیں  اور  گلی  میں  سے  لوگ  بھاگتے  ہوئے  گزر  رہے  تھے۔  ’’راحتاں۔۔۔  اے  بیٹی  راحتاں!‘‘  وہ  پکاری۔  راحتاں  اندر  کوٹھے  سے  نکلی۔  اس  کا  سنہرا  رنگ  مٹی  ہو  رہا  تھا  اور  اس  کی  آنکھیں  پھیل  گئی  تھیں۔  اس  کی  آواز  میں  چیخیں  اور  آنسو  اور  کپکپی  اور  نہ  جانے  کیا  کچھ  تھا  ’’جلدی  سے  نکل  جاؤ  مائی!  گاؤں  میں  سے  نکل  جاؤ۔  لاہور  کی  طرف  بھاگو۔  ہم  بھی  لاہور  جا  رہے  ہیں،  تم  بھی  لاہور  چلو۔  ہندوستان  کی  فوج  آ  گئی  ہے۔‘‘  یہ  کہہ  کر  وہ  پھر  اندر  بھاگ  گئی۔  ہندوستان  کی  فوج  آ  گئی  ہے!  یہاں  ہمارے  گاؤں  میں  کیوں  آ  گئی  ہے۔  بارڈر  تو  تین  میل  ادھر  ہے۔  ’’یہ  فوج  یہاں  کیوں  آئی  ہے  بیٹی؟‘‘  مائی  حیران  ہو  کر  پکاری،  ’’کہیں  غلطی  سے  تو  نہیں  آ  گئی  بھائی  فتح  دین  کہاں  ہے؟  اسے  بھیجونا،  وہ  انھیں  سمجھائے  کہ  یہ  پاکستان  ہے۔‘‘  مگر  راحتاں  کا  کوئی  جواب  نہ  آیا۔  شور  بڑھ  رہا  تھا۔  مشرق  کی  طرف  کوئی  گھر  جلنے  بھی  لگا  تھا۔  چند  گولیاں  اس  کے  کوٹھے  کے  دروازے  کے  اوپر  والے  حصے  میں  تڑاخ  تڑاخ  سے  لگیں  اور  مٹی  کی  لپائی  کے  بڑے  بڑے  ٹکڑے  زمین  پر  آ  رہے۔  چند  گولیاں  ہوا  کو  چیر  دینے  والی  سیٹیاں  بجاتی  چھت  پر  سے  گزر  گئیں۔  فتح  دین  کے  صحن  کی  ٹاہلی  پر  سے  پاگلوں  کی  طرح  اڑتا  ہوا  ایک  کوا  اچانک  ہوا  میں  لڑھکنیاں  کھاتا  ہوا  آیا  اور  مائی  تاجو  کے  گھڑے  کے  پاس  پتھر  کی  طرح  گر  پڑا۔  پھر  زور  کا  ایک  دھماکا  ہوا  اور  مائی  تا  جو  دیوار  سے  ہٹ  آئی  تھی،  پھر  دیوار  کی  طرف  بڑھی۔  ایک  دم  چودھری  فتح  دین  کے  دروازے  کو  کسی  نے  کوٹ  ڈالا۔  پھر  کواڑ  دھڑام  سے  گرے۔  اکٹھی  بہت  سی  گولیاں  چلیں  اور  اکٹھی  بہت  سی  چیخیں  بلند  ہوئیں۔  مائی  نے  ان  میں  سے  راحتاں  کی  چیخ  کو  صاف  پہچان  لیا۔  ’’راحتاں  بیٹی!‘‘  وہ  چلائی۔  لاٹھی  ٹیکتی  ہوئی  لپکی  اور  اپنے  دروازے  کی  کنڈی  کھول  کر  باہر  گلی  میں  آ  گئی۔  گلی  میں  شہاب  دین،  نور  دین،  محمد  بشیر،  حیدر  خاں  اور  جانے  کس  کس  کی  لاشیں  پڑی  تھیں۔  چودھری  فتح  دین  کے  گرے  ہوئے  دروازے  کے  پاس  مولوی  عبدالمجید  مردہ  پڑے  تھے۔  ان  کا  آدھا  چہرہ  اڑ  گیا  تھا۔  مائی  نے  مولوی  صاحب  کو  ان  کی  نورانی  داڑھی  سے  پہچانا۔  چودھری  فتح  دین  کے  صحن  میں  خود  فتح  دین  اور  اس  کے  بیٹے  مرے  پڑے  تھے۔  فتح  دین  کی  بیوی  کے  بالیوں  بھرے  کان  غائب  تھے۔  اندر  کوٹھوں  میں  اٹھا  پٹخ  مچی  ہوئی  تھی  اور  باہر  راحتاں  خوف  سے  فوجیوں  میں  گھری  اپنی  عمر  سے  چودہ  پندرہ  سال  چھوٹے  بچوں  کی  طرح  چیخ  رہی  تھی۔  پھر  ایک  سپاہی  نے  اس  کے  گریبان  میں  ہاتھ  ڈال  کر  جھٹکا  دیا  تو  کرتا  پھٹ  گیا  اور  وہ  ننگی  ہو  گئی۔  فوراً  ہی  وہ  گٹھری  سی  بن  کر  بیٹھ  گئی۔  مگر  پھر  ایک  سپاہی  نے  اس  کے  کرتے  کا  باقی  حصہ  بھی  نوچ  لیا  اور  قہقہے  لگاتا  ہوا  اس  سے  اپنے  جوتے  پونچھنے  لگا۔  پھر  مائی  تاجو  آئی،  راحتاں  پر  گر  پڑی  اور  ایک  عجیب  سی  آواز  میں،  جو  اس  کی  اپنی  نہ  تھی،  بولی  ’’اللہ  تیرا  پردہ  رکھے  بیٹی،  اللہ  تیری  حیا  قائم  رکھے۔‘‘  ایک  سپاہی  نے  مائی  کا  سفید  چونڈا  پکڑ  کر  اسے  راحتاں  پر  سے  کھینچنا  چاہا  تو  خون  سے  اس  کا  ہاتھ  بھیگ  گیا  اور  مائی،  وہیں  راحتاں  کو  ڈھانپے  ہوئے  بولی،  ’’یہ  لڑکی  تم  میں  سے  کسی  کی  بہن  بیٹی  ہوتی  تو  کیا  تم  جب  بھی  اس  کے  ساتھ  یہی  کرتے؟  یہ  لڑکی  تو۔۔۔‘‘  کسی  نے  یہ  کہہ  کر  مائی  تاجو  کی  پسلیوں  میں  زور  کی  ٹھوکر  مار  دی  کہ  ’’ہٹو  یہاں  سے،  ہمیں  دیر  ہو  رہی  ہے  اور  ابھی  دوپہر  تک  ہمیں  لاہور  پہنچنا  ہے۔‘‘  اور  مائی  یوں  ایک  طرف  لڑھک  گئی  جیسے  چیتھڑوں  سے  بنی  ہوئی  گڑیا  تھی۔  پھر  سب  کے  ہاتھ  راحتاں  کی  طرف  بڑھے  جو  اب  چیخ  نہیں  رہی  تھی۔  اب  وہ  ننگی  کھڑی  تھی  اور  یوں  کھڑی  تھی  جیسے  کپڑے  پہنے  کھڑی  ہے۔  اس  کا  رنگ  مائی  تاجو  کے  کفن  کے  لٹھے  کا  سا  ہو  رہا  تھا  اور  اس  کی  آنکھیں  اتنی  پھیل  گئی  تھیں  کہ  معلوم  ہوتا  تھا  ان  میں  پتلیاں  کبھی  تھیں  ہی  نہیں۔  مائی  تاجو  ہوش  میں  آئی  تو  اس  نے  دیکھا  کہ  اس  کے  پاس  وارث  علی  موذن  کھڑا  ہے۔  پھر  اس  نے  ادھر  ادھر  دیکھا،  لاشوں  کے  چہرے  ڈھنپے  ہوئے  تھے۔  ’’راحتاں  کہاں  ہے؟‘‘  وہ  یوں  چیخ  کر  بولی  جیسے  اس  کے  جسم  کی  دھجیاں  اڑ  گئی  ہیں۔  وارث  علی  سر  جھکائے  ایک  طرف  جانے  لگا،  ’’میری  راحتاں  کہاں  ہے؟‘‘  وہ  اٹھ  کھڑی  ہوئی  اور  وارث  علی  کی  طرف  یوں  قدم  اٹھایا  جیسے  اسے  قتل  کرنے  چلی  ہے۔  ’’کہاں  ہے  وہ؟‘‘  وارث  علی  کے  پاس  آ  کر  وہ  جیسے  سن  ہو  کر  رہ  گئی۔  وارث  علی  کا  چہرہ  لہولہان  ہو  رہا  تھا  اور  اس  کے  بازو  پر  سے  گوشت  ایک  طرف  کٹ  کر  لٹک  رہا  تھا۔  وہ  بولا  تو  مائی  تاجو  نے  دیکھا  کہ  اس  کے  ہونٹ  بھی  کٹے  ہوئے  ہیں  اور  اس  کے  منہ  میں  بھی  خون  ہے۔  ’’کسی  کو  کچھ  پتا  نہیں  مائی  کہ  کون  کہاں  گیا۔  بس  اب  تو  یہاں  سے  چلی  جا۔  ہندوستانی  فوج  یہاں  سے  آگے  نکل  گئی  ہے  اور  گاؤں  کے  گرد  ان  کے  آدمی  گھیرا  ڈالے  بیٹھے  ہیں۔  تو  کماد  کے  کھیتوں  میں  چھپتی  چھپاتی  لاہور  کی  طرف  جا  سکتی  ہے  تو  چلی  جا۔  وہاں  مرےگی  تو  کوئی  تیرا  جنازہ  توپڑھےگا۔  اب  جا  مجھے  کام  کرنے  دے۔‘‘  ’’دیکھ  بیٹا!‘‘  مائی  بولی  ’’میں  پانی  لاتی  ہوں،  تو  ذرا  کلی  کر  لے۔  تو  موذن  ہے  اور  منہ  میں  اتنا  بہت  سا  خون  لیے  کھڑا  ہے!  خون  تو  حرام  ہوتا  ہے  بیٹا۔‘‘  ’’میں  سب  کر  لوں  گا۔‘‘  وارث  علی  چلایا  مگر  پھر  ادھر  اُدھر  دیکھ  کر  آہستہ  سے  بولا،  ’’خدا  کے  لیے  مائی،  اب  چلی  جا  یہاں  سے۔  میں  نے  اتنے  بہت  سے  لوگ  مرتے  دیکھے  ہیں  کہ  اب  تو  مرے  گی  تو  میں  سمجھوں  گا  پوری  دنیا  مر  گئی۔  چلی  جا  خدا  کے  لیے۔‘‘  ’’پہلے  بتا  میری  راحتاں  بیٹی  کدھر  گئی؟‘‘  مائی  نے  ضد  کی۔  وارث  علی  نے  پوچھا،  ’’تجھے  یاد  ہے  نا  اسے  ننگا  کر  دیا  گیا  تھا؟‘‘  ’’ہاں!‘‘  ماں  نے  سر  ہلایا  اور  اس  کی  ایک  خون  آلود  لٹ  رسی  کی  طرح  اس  کے  منہ  پر  لٹک  آئی۔  ’’تو  پھر  تو  یہ  کیوں  پوچھتی  ہے  کہ  وہ  کدھر  گئی۔‘‘  اور  مائی  نے  اپنے  سینے  پر  اس  زور  کا  دوہتڑ  مارا  جیسے  چودھری  فتح  دین  کی  حویلی  کا  دروازہ  ٹوٹا  ہے۔  وہ  دھپ  سے  بیٹھ  کر  اونچی  آواز  میں  رونے  لگی۔  وارث  علی  نے  اس  کے  منہ  پر  ہاتھ  رکھ  دیا۔  ’’کسی  نے  سن  لیا  تو  آ  جائےگا۔‘‘  وہ  بولا۔  پھر  اسے  بڑی  مشکل  سے  کھینچ  کر  اٹھایا۔  ’’تو  میری  حالت  دیکھ  رہی  ہے  مائی۔  میں  صرف  اپنے  خدا  کی  قدرت  اور  اپنے  ایمان  کی  طاقت  سے  زندہ  ہوں  ورنہ  میرے  اندر  کچھ  بھی  باقی  نہیں  رہا۔  میں  گلیوں  میں  سے  لاشیں  گھسیٹ  گھسیٹ  کر  ایک  گڑھے  میں  جمع  کر  رہا  ہوں۔  ابھی  مجھے  فتح  دین  اور  لال  دین  اور  نور  الدین  اور  ماسی  جنت  کی  لاشیں  وہاں  پہنچانی  ہیں۔  پھر  میں  ان  پر  مٹی  ڈال  کر  ان  کا  جنازہ  پڑھوں  گا  اور  مر  جاؤں  گا۔  مائی  بےجنازہ  نہ  مر۔  لاہور  چلی  جا۔۔۔  ہندوستانی  فوج  ادھر  سے  آ  گئی  ہے۔  تو  ادھر  کھیتوں  میں  چھپتی  چھپاتی  نکل  جا  میرے  پاس  بہت  تھوڑا  وقت  ہے۔  دیکھ  لو  میرے  تو  جوتے  بھی  خون  سے  بھر  گئے  ہیں۔‘‘  ٹوٹے  ہوئے  دروازے  پر  سے  گزرتے  ہوئے  وہ  رک  گئی۔  ’’وارث  بیٹا!‘‘  وہ  بولی،  ’’لاہور  تو  چلا  جا  جنازہ  میں  پڑھ  دوں  گی۔  میں  بچ  گئی  تو  یونہی  کسی  کو  روز  ایک  روٹی  حرام  کرنی  پڑےگی۔  تو  مر  گیا  تو  تیرے  ساتھ  اذان  بھی  مر  جائےگی۔‘‘  ’’نہیں  مائی۔‘‘  وارث  علی  جلدی  سے  بولا،  ’’اذان  بھی  کبھی  مری  ہے۔  خدا  کے  لیے  اب  تو  چلی  جا۔‘‘  گلی  میں  قدم  رکھتے  ہوئے  اس  نے  پلٹ  کر  پوچھا،  ’’تیرا  کیا  خیال  ہے  بیٹا!  راحتاں  کو  انھوں  نے  مار  تو  نہیں  ڈالا  ہوگا؟‘‘  وارث  علی  نے  آسمان  کی  طرف  انگلی  اٹھا  دی  اور  چودھری  فتح  دین  کی  لاش  پر  جھک  گیا۔  مائی  تاجو  گلی  میں  سے  گزر  رہی  تھی۔  اس  نے  ایک  ہاتھ  میں  لاٹھی  تھام  رکھی  تھی۔  دوسرا  ہاتھ  پیٹھ  پر  تھا  اوہ  وہ  یوں  جھکی  ہوئی  چل  رہی  تھیں  جیسے  بھوسے  کے  ڈھیر  میں  سے  سوئی  ڈھونڈنے  نکلی  ہے۔  مائی  تاجو  گاؤں  کی  آخری  گلی  میں  سے  نکل  کر  کھیت  میں  قدم  رکھنے  لگی  تھی  کہ  جیسے  ہر  طرف  سے  گولیاں  چلنے  لگیں  اور  وہ  ایک  کھالے  میں  لڑھک  کر  لیٹ  گئی۔  ہائے  کہیں  وہ  وارث  علی  کو  نہ  مار  رہے  ہوں!  مگر  کیا  ایک  آدمی  کو  مارنے  کے  لیے  اتنی  بہت  سی  گولیوں  کی  ضرورت  ہوتی  ہے!  کھالے  میں  سے  اس  نے  کھیت  کے  کئی  گنے  گولیوں  کی  زد  میں  آکر  ٹوٹتے  ہوئے  دیکھے۔  اس  نے  یہ  تک  دیکھا  کہ  جہاں  سے  گنا  ٹوٹتا  ہے  وہاں  سے  رس  کی  ایک  دھار  نکل  کر  جڑ  کی  طرف  بہنے  لگتی  ہے۔۔۔  اور  اسے  راحتاں  یاد  آ  گئی  اور  وہ  کھالے  میں  سے  اٹھ  کھڑی  ہوئی۔  ایک  گولا  اس  کے  سر  کے  پاس  سے  گزر  کر  پیچھے  ایک  درخت  کے  تنے  میں  جا  لگا  اور  پورا  درخت  جیسے  جھرجھری  لے  کر  رہ  گیا۔  وہ  پھر  کھالے  میں  لیٹ  گئی  اور  اسے  ایسا  لگا  کہ  وہ  مر  گئی  ہے  اور  قبر  میں  پڑی  ہے۔  تب  اسے  اپنا  کفن  یاد  آیا  اور  وہ  اتنی  تیزی  سے  سے  کھالے  میں  سے  نکل  کر  گلی  میں  داخل  ہوئی  جیسے  اس  کے  اندر  کوئی  مشین  چلنے  لگی  ہے۔  اسے  پہلی  بار  یاد  آیا  کہ  وہ  تو  خالی  ہاتھ  لاہور  جا  رہی  تھی۔  وہ  تو  اپنی  کمائی  گھر  ہی  میں  بھول  آئی  تھی۔  اس  کا  کفن  تو  وہیں  بکسے  میں  رکھا  رہ  گیا  تھا۔  زندگی  سے  اتنی  محبت  بھی  کیا  کہ  انسان  اسے  بچانے  کے  لیے  بھاگے  تو  اپنا  کفن  ہی  بھول  جائے  اور  یہ  کفن  اس  نے  کتنی  مشقت  سے  تیار  کیا  تھا  اور  اس  پر  کتنے  چاؤ  سے  کلمہ  شہادت  لکھوایا  تھا۔  خاکِ  پاک  سے۔  اچھے  کفن  اور  اچھے  جنازے  ہی  کے  لیے  تو  وہ  اب  تک  زندہ  تھی۔  اب  وہ  اتنی  تیزی  سے  چل  رہی  تھی  کہ  جوانی  میں  بھی  یوں  نہیں  چلی  ہوگی۔  اس  کے  قدم  کا  خم  بھی  ایک  دم  ٹھیک  ہو  گیا  تھا  اور  لاٹھی  کو  ٹیکنے  کی  بجائے  اسے  تلوار  کی  طرح  اٹھا  رکھا  تھا۔  راحتاں  کے  گھر  کے  سامنے  سے  بھی  وہ  آگے  نکلی  چلی  گئی،  مگر  پھر  جیسے  اس  کے  قدم  جکڑے  گیے۔  پلٹی،  ٹوٹے  ہوئے  دروازے  میں  سے  جھانکا۔  وارث  علی  سب  لاشیں  سمیٹ  لے  گیا  تھا۔  صرف  راحتاں  کے  کرتے  کی  ایک  دھجی  ہوا  کے  جھونکوں  کے  ساتھ  پورے  صحن  میں  یہاں  سے  وہاں  ایک  بےچین  روح  کی  طرح  بھٹکتی  پھرتی  تھی۔  مائی  تاجو  کاجی  چاہا  کہ  دوہتڑ  مار  کا  اپنا  سینہ  ادھیڑ  دے  مگر  ساتھ  ہی  اسے  وارث  علی  یاد  آ  گیا  جس  نے  کہا  تھا۔۔۔  فوراً  اسے  اپنا  کفن  یاد  آیا۔  اس  کے  کوٹھے  کا  دروازہ  کھلا  تھا۔  گھڑے  کے  پاس  کوا  اسی  طرح  پڑا  تھا۔  اس  کا  کھٹولا  اسی  طرح  بچھا  تھا۔  اندر  اس  کا  بکسا  کھلا  پڑا  تھا  مگر  اس  میں  کفن  موجود  تھا۔  کیسی  منہ  کی  کھائی  ہوگی  انھوں  نے  جب  بکسا  کھولا  ہوگا  اور  اس  میں  سے  صرف  کفن  نکلا  ہوگا۔  مائی  کفن  کو  سر  کی  چادر  میں  چھپاکر  باہر  آئی  تو  چوہدری  فتح  دین  کا  کتا  بھاگتا  ہوا  آیا  اوراس  کے  قدموں  میں  لوٹنے  لگا۔  اس  کے  انداز  سے  معلوم  ہوتا  تھا  کہ  وہ  ہنس  نہیں  سکتا  ورنہ  خوب  خوب  ہنستا۔  ’’چل  ہٹ۔‘‘  مائی  نے  اسے  ڈانٹا،  ’’میرے  نمازی  کپڑے  پلید  نہ  کر۔‘‘  کتا  اٹھ  کھڑا  ہوا۔  مائی  نے  دوسری  گلی  میں  مڑتے  ہوئے  پلٹ  کردیکھا  تو  کتا  وہیں  کھڑا  تھا  اور  اس  طرح  کھڑا  تھا  جیسے  لکڑی  کا  بن  کر  رہ  گیا  ہے۔  ’’پچ  پچ‘‘  مائی  نے  کتے  کو  اپنی  طرف  بلانا  چاہا  مگر  وہ  پلٹا  اور  آہستہ  آہستہ  چلتا  ہوا  ایک  دیوار  کے  سائے  میں  ایک  دم  یوں  بیٹھ  گیا  جیسے  گر  پڑا  ہے۔  ’’ہائے  بے  چارہ۔‘‘  مائی  کا  احساس  جرم  پکارا۔  مگر  پھر  اوپر  فضا  میں  اس  زور  کے  دو  دھماکے  ہوئے  کہ  مائی  تاجو  کو  زمین  اپنے  قدموں  تلے  ٹکڑے  ٹکڑے  ہوتی  محسوس  ہوئی۔  تیزی  سے  چلتی  ہوئی  وہ  پھر  سے  کھالے  میں  جاگری۔  اب  زمین  ہل  رہی  تھی۔  فضا  میں  جیسے  بہت  سے  شیر  ایک  ساتھ  دہاڑے  جا  رہے  تھے  اور  دھماکوں  اور  گولیوں  اور  گڑگڑاہٹوں  کا  شور  قریب  آتا  جا  رہا  تھا۔  اب  وہ  کفن  کو  اپنے  سینے  سے  چمٹائے  کھالے  میں  رینگنے  لگی۔  برسوں  پہلے  چراغوں  کا  میلہ  دیکھنے  کے  لیے  وہ  گاؤں  کی  دوسری  عورتوں  کے  ساتھ  اسی  کھالے  کے  کنارے  کنارے  چلتی  ہوئی  لاہور  چھاؤنی  میں  جانکلی  تھی  اور  وہاں  کیسا  غضب  ہوا  تھا۔  بے  چاری  شہابی  ایک  ٹانگے  کے  پہیے  تلے  آکر  وہیں  شالا  مار  کے  دروازے  پر  ہی  مر  گئی  تھی۔۔۔  تو  کیا  راحتاں  مر  گئی  ہو  گی؟  کیا  راحتاں  مرنے  کے  لائق  تھی؟  لا  بیٹی!  میں  تیرے  ہاتھ  کی  روٹی  واپس  نہیں  کروں  گی۔  روٹھ  مت  مجھ  سے  راحتاں  اے  راحتاں  بیٹی۔  اس  نے  سنا  کہ  وہ  اونچی  اونچی  بول  رہی  ہے  مگر  اتنے  شور  میں  اس  کی  آواز  کون  سنےگا،  ’’راحتاں!  اے  میری  اچھی،  میری  نیک،  میری  خوبصورت  راحتاں!‘‘  ہائے  یہ  کپاس  بھی  عجیب  پودا  ہے۔  اس  کے  پھول  کا  رنگ  کیسا  الگ  ہوتا  ہے  دوسرے  پھولوں  سے۔۔۔  راحتاں!  اے  راحتاں  بیٹی۔‘‘  کھالے  سے  کپاس  کے  کھیت  میں  اور  وہاں  سے  وہ  گنے  کے  کھیت  میں  گھس  گئی۔  دھماکے  اتنے  تیز  ہو  رہے  تھے  جیسے  اس  کے  اندر  ہو  رہے  ہیں۔  کہتے  ہیں  گولا  لگے  تو  انسان  گولے  کی  طرح  پھٹ  جاتا  ہے۔  کون  چنتا  پھرےگا  میری  ہڈیاں  اور  پھر  میرا  کفن  جس  پر  خاک  پاک  سے  کلمہ  شہادت  لکھا  ہے۔  کتنا  گھنا  ہے  گنے  کا  یہ  کھیت!  یہ  چودھری  فتح  دین  کا  کھیت  ہے۔  راحتاں  اسی  کھیت  کے  گنے  چوس  چوس  کر  کہتی  تھی  کہ  مائی  مجھے  بڑھاپے  سے  صرف  اس  لیے  ڈر  لگتا  ہے  کہ  منہ  پوپلا  ہو  جاتا  ہے  اور  گنا  نہیں  چوسا  جا  سکتا۔  مائی  تاجو  مسکرائی  اور  اس  کی  آنکھوں  میں  آنسو  آ  گیے’’راحتاں  بیٹی۔۔۔  اے  میری  راحتاں  بیٹی!‘‘  ’’مائی!‘‘  آواز  جیسے  پاتال  سے  آئی  تھی۔  انسان  بھی  عجیب  مخلوق  ہے۔  چاہے  زمین  اور  آسمان  بج  رہے  ہوں  مگر  اس  کے  کان  بجنے  سے  باز  نہیں  آتے۔  ’’مائی!‘‘  ہائے  یہ  آواز  تو  جیسے  میری  پسلی  سے  آئی  ہے۔  وہ  کفن  کو  سینے  سے  چمٹا  کر  دبک  گئی۔  اس  کی  انگلیوں  نے  محسوس  کیا  کہ  اس  کا  دل  اس  کے  سینے  سے  نکل  کر  کفن  میں  آ  گیا  اور  یوں  دھڑک  رہا  ہے  جیسے  توپیں  چل  رہی  ہیں۔  مائی  ہڑبڑائی  اور  اوپر  دیکھا۔  پھر  وہ  دیکھتی  رہ  گئی۔  کفن  اس  کی  گرفت  سے  نکل  کر  گر  گیا  اور  وہ  دیکھتی  چلی  گئی۔  ’’مائی!‘‘  راحتاں  کہہ  رہی  تھی،  تم  تو  میری  طرف  بس  دیکھے  ہی  جا  رہی  ہو۔  دیکھتی  نہیں  ہو  میں  ننگی  ہوں،  مجھے  کچھ  دو۔‘‘  مائی  نے  زور  زور  سے  ہنستے  ہوئےاور  زور  زور  سے  روتے  ہوئے  راحتاں  کو  یوں  اپنی  گود  میں  کھینچ  لیا  جیسے  ننھے  سے  حسن  دین  کو  دودھ  پلانے  چلی  ہے۔  اب  دھماکے  جیسے  کھیتوں  کی  چاروں  مینڈوں  پر  ہو  رہے  تھے،  مگر  مائی  ان  سے  بےنیاز  راحتاں  کا  ماتھا  چومے  جا  رہی  تھی۔  ’’ہائے  مجھے  یہ  اپنا  کفن  کیسا  فالتو  سا  لگنے  لگا  ہے۔‘‘  ’’کفن۔‘‘  راحتاں  تڑپ  کر  مائی  کی  گود  سے  نکلی۔  کفن  اٹھا  کر  اسے  جلدی  سے  کھولا  اور  اپنے  جسم  پر  لپیٹ  کر  یوں  مسکرائی  جیسے  وہ  دیوار  پر  سے  مائی  کو  روٹی  تھمانے  آئی  ہے  اور  مائی  نے  دیکھا  کہ  راحتاں  اس  کے  کفن  میں  بڑی  خوبصورت  لگ  رہی  ہے۔  ’’ہائے  میری  بیٹی!  اللہ  تیرا  پردہ  رکھے۔  اللہ  تیری  حیا  قائم  رکھے  میری  بیٹی۔‘‘  پھر  راحتاں  نے  مائی  کو  بتایا  کہ  جب  وہ  اسے  لے  جا  رہے  تھے  تو  اوپر  سے  پاکستان  کے  ہوائی  جہاز  آئے  اور  وہ  لوگ  ادھر  ادھر  کھالوں  میں  جا  دبکے  اور  میں  بھاگ  آئی۔  مجھے  پتہ  تھا  کہ  میرے  وطن  کے  جہاز  مجھے  پہچانتے  ہیں۔  مجھے  کچھ  نہیں  کہیں  گے۔  تب  میں  گاؤں  پار  کرکے  یہاں  آ  گئی  اور  جب  سے  یہیں  بیٹھی  ہوں۔  مجھے  ایسا  لگ  رہا  ہے  کہ  مری  مائی  مجھے  پکار  رہی  ہے،  ’’راحتاں۔۔۔  اے  راحتاں  بیٹی!‘‘  کفن  پر  جگہ  جگہ  خون  کے  دھبے  نمایاں  ہونے  لگے  تھے۔  نوچی  کھسوٹی  ہوئی  راحتاں  کا  جسم  اپنا  کرب  کفن  کو  منتقل  کر  رہا  تھا  اور  خاک  پاک  نے  اس  خون  کے  لیے  جگہ  خالی  کر  دی  تھی  اور  لاہور  کے  کہیں  آس  پاس  مائی  نے  کہا،  ’’راحتاں  بیٹی!  تو  کتنی  سچی  ہے!  تو  نے  میرا  شاندار  جنازہ  نکلنے  کا  وعدہ  کیا  تھا،  تو  ے  یہ  وعدہ  سچ  مچ  پورا  کیا۔  تو  میرے  کفن  میں  کتنی  پیاری  لگ  رہی  ہے۔  میری  اچھی،  میری  نیک،  میری  خوبصورت  راحتاں۔‘‘ ', '  شادی  سے  پہلے  مولوی  ابل  کے  بڑے  ٹھاٹھ  تھے۔  کھدر  یا  لٹھے  کی  تہبند  کی  جگہ  گلابی  رنگ  کی  سبز  دھاری  والی  ریشمی  خوشابی  لنگی،  دو  گھوڑا  بوسکی  کی  قمیص،  جس  کی  آستینوں  کی  چنٹوں  کا  شمار  سینکڑوں  میں  پہنچتا  تھا۔  اودے  رنگ  کی  مخمل  کی  واسکٹ  جس  کی  ایک  جیب  میں  قطب  نما  ہوتا  تھا  تو  دوسری  جیب  میں  نسوارکی  نرسئی  ڈبیہ  ہوتی۔  سر  پر  بادامی  رنگ  کی  مشہدی  لنگی  جس  میں  کلاہ  کی  مطلا  چوٹی  چمکتی  رہتی  تھی۔  ہاتھ  میں  عصا  جس  پر  جگہ  جگہ  گلٹ  کے  بند  اور  پیتل  کے  کوکے  جڑے  ہوئے  تھے۔  بالوں  میں  کوئی  بڑا  کافر  تیل  جس  کی  خوشبو  گلیوں  میں  لٹکتی  رہ  جاتی  تھی۔  قدرے  اوپر  اٹھی  ہوئی  پتلیوں  والی  آنکھوں  کے  پپوٹوں  میں  سرمہ  تو  جیسے  رچ  کر  رہ  گیا  تھا۔  انگلیوں  میں  حاجیوں  کے  لائے  ہوئے  بڑے  بڑے  نگینوں  والی  چاندی  کی  انگشتریاں  جو  وضو  سے  پہلے  دن  میں  چار  پانچ  بار  اترتی  تھی۔  مگر  ان  کی  ترتیب  میں  کبھی  کوئی  فرق  نہ  دیکھا  گیا  اور  پھر  مولوی  ابل  کی  آواز!  شکر  ہے  اللہ  تعالیٰ  کی  بخشی  ہوئی  یہ  نعمت  کلام  پاک  کی  تلاوت  میں  استعمال  ہوئی  ورنہ  اگر  مولوی  ماہیے  کی  کلی  الاپ  دیتا  تو  گاؤں  بھرکی  لڑکیوں  کو  سنبھالنا  مشکل  ہو  جاتا۔  ہر  عید  پر  خطبے  کے  بعد  اس  کے  سامنے  گھر  گھر  سے  جمع  کیے  ہوئے  ڈیڑھ  سو  روپوں  کی  پوٹلی  چھن  سے  آکر  گرتی  تو  وہیں  نمازیوں  کے  سامنے  چالیس  روپے  گاؤں  کے  مسکینوں  محتاجوں  میں  بانٹ  دیتا  اور  ان  سے  کہتا،  مجھے  دعائیں  نہ  دو،  اس  اللہ  جل  شانہ  کو  یاد  کرو  جو  پتھر  میں  کیڑا  پیدا  کرتا  ہے  تو  وہیں  اسے  خوراک  بھی  پہنچاتا  ہے۔  مجھے  دعائیں  نہ  دو،  مجھے  اس  نے  کیا  نہیں  دیا،  صحت،  اطمینان،  بے  فکری۔  مجھے  اس  کی  رحمتوں  کے  خزانے  سے  اور  کچھ  نہیں  چاہیے۔  لیکن  شادی  کے  بعد  اللہ  جل  شانہ  کی  رحمتوں  نے  ایک  اور  صورت  اختیار  کر  لی۔  مولوی  ابل  کے  یہاں  اولاد  کا  کچھ  ایسا  تانتا  بندھ  گیا  کہ  جب  ایک  سال  اس  کی  بیوی  کے  ہاں  کوئی  اولاد  نہ  ہوئی  تو  وہ  سیدھا  حکیم  کے  ہاں  دوڑا  گیا۔  اسے  یقین  تھا  کہ  بچہ  نہیں  ہوا  تو  زیب  ا  نساء  کے  نظام  تخلیق  میں  کوئی  گڑبڑ  پیدا  ہو  گئی  ہے۔  زیب  انساء  کے  یہاں  بچہ  نہ  ہونا  ایسا  ہی  تھا  جیسے  پوری  رات  گزر  جانے  پر  بھی  سورج  طلوع  نہ  ہو  اور  جب  اگلے  سال  سورج  طلوع  ہوا  تو  مولوی  ابل  کے  جان  میں  جان  آئی۔  یقیناً  اولاد  کی  افراط  خدائے  ذوالجلال  کی  رحمتوں  میں  ایک  رحمت  تھی  مگر  مشکل  یہ  آن  پڑی  کے  ریشمی  خوشابی  لنگی  صافی  بن  کر  رہ  گئی۔  بوسکی  کی  قمیص  برسوں  پہلے  پوتڑوں  کے  روپ  اختیار  کرتی  غائب  ہو  چکی  تھی  اور  اب  اس  کی  جگہ  گاڑھے  کےچولے  نے  لے  لی  تھی  جو  کئی  بار  دھلنے  کے  باوجود  یوں  میلا  میلا  سا  لگتا  تھا  جیسے  اسے  بنتے  وقت  جولا  ہے  نے  سوت  کے  تانے  بانے  میں  تھوڑی  سی  غلاظت  بھی  بن  ڈالی  ہے۔  مطلاّ  کلاہ  کی  داڑھی  موچھیں  نکل  آئی  تھیں۔  انگشتریوں  کی  چاندی  اور  عصا  کا  گلٹ  لڑکیوں  کے  بوندوں  جھمکوں  کی  نذر  ہو  چکا  تھا۔  سرخ  سرخ  پپوٹوں  والی  آنکھوں  میں  پتلیاں  کچھ  اس  طرح  بہت  اوپر  اٹھ  گئیں  تھیں  کہ  مولوی  ابل  ہر  وقت  نزع  کے  کرب  میں  گرفتار  نظر  آتا  تھا۔  تابڑ  توڑ  بہت  سے  بچوں  کے  ساتھ  زمانے  میں  بھی  تابڑ  توڑ  تبدیلیاں  ہو  رہی  تھیں۔  مولوی  ابل  نے  اپنی  پہلونٹی  کی  بیٹی  مہرالنساء  کے  لئے  جو  جوتا  ایک  روپیے  میں  خریدا  تھا  اب  وہی  جوتا  موچی  نے  اس  کی  سب  سے  چھوٹی  بیٹی  عمدۃ  النساء  کے  لئے  چھ  روپے  میں  تیار  کیا  تھا  اور  جب  مولوی  ابل  نے  شکوہ  کیا  تو  موچی  بولا،  ’’میں  نے  تو  مولوی  جی  آپ  کی  خاطر  زیادہ  دام  نہیں  مانگے،  کوئی  اور  ہوتا  تو  چھ  چھوڑ  دس  مار  لیتا۔  چمڑے  کو  آگ  لگ  گئی  ہے۔  قیمتیں  یوں  ایک  دم  زن  سے  اوپر  گئیں  ہیں  کہ  لگتا  ہے  دنیا  بھرکی  گائیں  بھینسیں  کہیں  کوہ  قاف  پر  بھیج  دی  گئ  ہیں۔  پونے  چھ  کی  لاگت  ہے،  ایک  چونی  کما  رہا  ہوں،  آپ  چونی  کو  بھی  جانے  دیجیے،  اس  میں  ذرا  سا  بھی  جھوٹ  ہو  تو  ڈوب  کر  مروں،  جنازہ  تک  نصیب  نہ  ہو۔‘‘  اگر  دعاؤں  کے  بدلے  آسمانوں  سے  ضروریات  زندگی  اترنا  ممکن  ہوتا  تو  اس  روز  مولوی  ابل  خدا  سے  اپنی  عمدہ  کے  لئے  جوتے  مانگتا۔  رات  کو  زیب  النساءسے  مشورہ  کیا  اور  جب  اس  نے  زبان  سے  کچھ  کہنے  کے  بجاے  لحاف  کا  ایک  کونا  اٹھا  کر  مولوی  ابل  کو  عمدۃا  نسا  ء  کے  پاؤں  دکھائے  تو  بچوں  کی  طرح  ایک  دم  رو  دیا  اور  دوسرے  روز  صبح  کی  نماز  اور  وظائف  کے  بعد  پونے  چھ  روپے  موچی  کی  نذر  کر  آیا  اور  موچی  کی  دوکان  سے  اٹھ  کر  گلی  میں  آیا  تو  اللہ  جل  شانہ  کو  حاضر  ناضر  جان  کر  نسوار  سے  توبہ  کر  لی۔  نمازیوں  کے  تعداد  بڑھنے  کی  بجائے  گھٹ  رہی  تھی  اور  ضروریات  زندگی  کی  قیمتیں  گھٹنے  کی  بجائے  بڑھ  رہی  تھیں  اور  پھر  اولاد  بڑھ  رہی  تھی  اور  اولاد  کے  ساتھ  مولوی  ابل  کے  بالوں  کی  سفیدی  بڑھ  رہی  تھی۔  ادھر  مہرالنساء  نے  چودھویں  سال  میں  قدم  رکھا،  ادھر  مولوی  ابل  کی  یہ  حالت  ہو  گئی  کہ  رکوع  میں  گیا  ہے  تو  اٹھنے  کا  نام  نہیں  لے  رہا۔  سجدے  میں  پڑا  ہے  تو  بس  پڑا  ہے۔  ہوشیار  مقتدیوں  کو  وقت  پر  کھانسی  کا  دورہ  نہ  پڑتا  تو  ممکن  ہے  مولوی  ابل  ایک  ہی  سجدے  میں  ظہر  کوعصر  سے  ملا  دیتا۔  رمضان  المبارک  میں  تراویح  پڑھانےکی  سعادت  حسب  دستور  اسی  کے  سپرد  ہوئی،  مگر  وہ  مولوی  ابوالبرکات  جو  آیات  یا  الفاظ  کی  غلطی  تو  کیا،  کبھی  زیر  زبرکی  غلطی  کا  بھی  مرتکب  نہیں  ہوا  تھا۔  البقرہ  سے  النساء  میں  جا  نکلا  اور  سورہ  رحمٰن  پڑھنا  شروع  کی  تو  ایک  رکعت  ہی  میں  اسے  دو  بار  پڑھ  ڈالا۔  چوہدری  فتح  داد  کرسی  نشیں  و  ممبر  ڈسٹرکٹ  بورڈ  نے  جب  اسے  اس  استغراق  پر  سرزنش  کی  تو  ایک  بارتو  مولوی  ابل  کے  جی  میں  آئی  کہ  پکار  اٹھے،  ’’آپ  کے  ہاں  تو  لونڈوں  کی  کھیپ  ہے  نا  چوہدری  صاحب،  آپ  کے  بھی  کوئی  بیٹی  ہوتی  اور  اب  وہ  جوان  ہو  گئی  ہوتی  تو  میں  آپ  کو  سمجھاتا  کہ  ایک  سورت  کو  دو  بار  کیسے  پڑھ  لیا  جاتا  ہے۔‘‘  لیکن  چودھری  فتح  دادکی  یہ  سرزنش  زیادہ  تر  مذہبی  نوعیت  کی  تھی  ورنہ  یہ  چودھری  ہی  تو  تھا  جو  برسوں  سے  مولوی  ابل  کے  گھر  میں  ہر  شام  کو  گھی  لگی  ایک  روٹی  اور  دال  شوربے  کا  ایک  سکورا  اس  التزام  سے  بھجواتا  تھا  کہ  جیسے  ایک  وقت  ناغہ  ہو  گیا  تو  سورج  سوا  نیزے  پر  اتر  آئےگا  اور  حد  یہ  تھی  کے  جس  روز  روٹی  یا  دال  سالن  بھجوانے  میں  ذرا  سی  دیر  ہو  جاتی  تو  چودھری  فتح  داد  بنفس  نفیس  مولوی  ابل  سے  معافی  مانگنے  آتا،  ’’آج  وظیفہ  دیرسے  پہنچا  ہوگا  قبلہ!  میں  اس  غفلت  کی  معافی  مانگتا  ہوں۔  چودھرائین  ذرا  بیمار  تھی  اور  کھانا  نائن  نے  تیار  کیا،  وہ  ہ  حرام  زادی  یہ  بھول  گئی  کہ  آپ  کو  یہاں  سے  وظیفہ  وقت  پر  نہ  گیا  تو  مجھے  ایک  روزہ  رکھ  کر  کفارہ  ادا  کرنا  ہوگا۔‘‘  یہ  ’’وظیفے‘‘  مختلف  نوعیت  کے  تھے  اور  جمعرات  کو  تو  مولوی  ابل  کے  ہاں  نہ  آٹا  گندھتا  تھا  اور  نہ  ہنڈیا  چڑھتی  تھی۔مولوی  ابل  کے  عقیدت  مندوں  کے  ہاں  سے  ایک  درجن  کے  قریب  بڑی  جاندار  روٹیاں  آ  جاتی  تھیں۔  ادھرزیب  النساء  نے  گھر  میں  لڑکیوں  کو  قرآن  شریف  کا  درس  دینے  کا  سلسلہ  بیاہ  کے  تین  مہینے  بعد  ہی  شروع  کر  دیا  تھا۔  جمعرات  کو  ہر  لڑکی  چھوٹے  چھوٹے  سے  وظیفوں  پر  ذرا  ذرا  سی  شکر  رکھ  کر  لاتی  تو  زیب  النساء  کو  دو  چنگیریں  ان  کے  لئے  الگ  رکھ  دینا  پڑتیں۔  اس  روز  دونوں  وقت  سب  سیر  ہوکر  کھاتے  جو  وظیفے  باقی  بچتے  انہیں  دھوپ  میں  سکھا  لیا  جاتا  اور  مہینے  میں  چار  بار  انہیں  گڑ  کے  شربت  میں  ابال  کر  میٹھے  ٹکڑے  تیار  کیے  جاتے۔  لیکن  مصیبت  یہ  تھی  انسان  کو  پیٹ  بھر  نے  کے  لئے  روٹی  کے  علاوہ  پیٹ  ڈھانکنے  کے  لئے  کپڑا  بھی  چاہئے،  چودھری  فتح  داد  ہر  نئی  فصل  پر  مولوی  ابل  کو  ایک  پوشاک  بھی  پیش  کرتا  تھا۔  لیکن  جب  بھی  یہ  پوشاک  گھر  میں  آئی،  ایکا  ایکی  درزی  کی  دکان  سج  گئی۔  زیب  النساء،  مہرن،  زبدہ  اور  شمسن  کو  پاس  بٹھا  کر  لٹھے  کے  تہبند  کا  تیا  پانچا  کر  کے  رکھ  دیتی  اور  یوں  ننھوں  کے  بہت  سے  چولے  نکل  آتے۔  ململ  کی  پگڑی  سے  بھی  کچھ  ایسا  ہی  برتاؤ  ہوتا  اور  یوں  چند  مہینوں  کے  لئے  مولوی  کی  اولاد  بالکل  ننگی  ہونے  سے  بچ  جاتی۔  اس  دوران  میں  اگر  کسی  کی  نکاح  خوانی  کے  سلسلے  میں،  یا  نماز  جنازہ  پڑھانے  کےضمن  میں  چند  روپے  آنکلتے  تو  وہ  مہرالنساء  کے  جہیز  کی  خاطر  ٹین  کے  ایک  ڈبے  میں  رکھ  دیے  جاتے۔  بچوں  کے  پیٹ  بڑھ  رہے  تھے  اور  باقی  جسم  سکڑ  رہا  تھا—  زیب  النساء  کے  کنگن  جو  کبھی  اس  کی  سانولی  کلائیوں  میں  گڑے  رہتے  تھے،  اب  ذرا  سے  جھٹکے  سے  پو  ہنچے  پر  آ  جاتے  تھے  اور  اس  کی  لانبی  لانبی  پلکوں  کے  پیچھے  جوانی  کا  بھوبھل  سرد  راکھ  بن  چکا  تھا  اور  جب  وہ  پلکیں  جھپکتی  تھی  تو  اس  کے  چہرے  پر  یہ  راکھ  اڑتی  ہوئی  معلوم  ہوتی  تھی۔  خود  مولوی  ابل  زندگی  کے  ذرا  ذرا  سے  حادثوں  کے  درمیان  بالکل  پچی  ہو  کر  رہ  گیا  تھا۔  انہی  دنوں  اسے  مولوی  ابوالبرکات  کی  بجائے،  مولوی  ابل  کہا  جانے  لگا  تھا۔  کنپٹیوں  کے  بال  تو  بالکل  سفید  ہو  چکے  تھے  اور  دانتوں  پر  مسوڑوں  کی  گرفت  ڈھیلی  پڑ  گئی  تھی۔  تلاوت  کرتے  وقت  کئی  بار  دانتوں  کی  ریخوں  میں  سیٹیاں  بج  اٹھتی  تھیں  مگر  آواز  کا  ٹھاٹھ  وہی  تھا۔  صحیح  مخرج  سے  نکلے  ہوئے  حروف  یوں  بجتے  تھے  جیسے  پیتل  کی  تھالی  پر  بلور  کی  گولیاں  گر  رہی  ہوں۔  البتہ  اس  آواز  میں  ایک  لرزش  ضرور  آ  گئی  تھی،  جو  پرانے  نمازیوں  کو  بہت  اجنبی  معلوم  ہوتی  تھی  لیکن  چودھری  فتح  داد  کو  اس  ارتعاش  کا  سبب  معلوم  تھا،  کیوں  کہ  مولوی  ابل  اس  سے  مہرالنساء  کے  لئے  رشتہ  ڈھونڈنے  کے  سلسلے  میں  بات  کر  چکا  تھا۔  چودھری  نے  اس  مقصد  کے  لئے  سارے  گاؤں  پر  نظریں  دوڑائیں  تھیں۔  رات  کو  بستر  پر  لیٹ  کر  ایک  ایک  گھر  میں  جھانک  آیا  تھا  اور  کئی  نوجوان  اسے  جچے  بھی  تھے،  مگر  ساری  مشکل  یہ  تھی  کہ  مولوی  ابل  کو  سب  جانتے  تھے۔  انہیں  معلوم  تھا  کہ  مہرالنساء  سوکھے  ٹکڑوں  پر  پلی  ہے  اور  سوکھے  ٹکڑوں  پر  پلی  ہوئی  جوانی  میں  خون  کم  ہوتا  ہے  اورآنسو  زیادہ۔  پھر  یہ  بات  بھی  ان  سے  چھپی  ہوئی  نہیں  تھی  کہ  اب  مولوی  ابل  کو  عیدین  پر  بیس  روپے  ملتے  ہیں  جن  سے  مہرالنساء  کا  جہیز  تو  کیا  بنا  ہوگا،  دوسرے  نوبچوں  کے  لئے  جوتا  ٹوپی  بھی  شاید  ہی  مہیا  ہو  سکے  ہوں۔  ایک  دو  جگہ  چودھری  نے  بات  بھی  کی  مگر  مخاطب  کچھ  یوں  تیورا  کر  پیچھے  ہٹے  جیسے  پھول  کی  پتیوں  میں  سے  اچانک  بھڑ  نکل  آئی  ہو۔  لیکن  مولوی  ابل  اور  زیب  النساء  کی  دعائیں  رائیگاں  نہ  گئیں۔  انہی  دنوں  سابقہ  خدا  یار  اور  حال  شمیم  احمد  شہر  سے  گاؤں  اٹھ  آیا  اور  یہاں  کپڑے  کی  چھوٹی  سی  دکان  کھول  لی۔  خدا  یار  ایک  حافظ  قرآن  کا  اکلوتا  بیٹا  تھا۔  والد  کے  مرنے  کے  بعد  مولوی  ابل  کے  ہاں  قرآن  مجید  حفظ  کرنے  کی  کوشش  کرتا  رہا  اور  جب  مسیں  بھیگنے  لگیں  تو  بوڑھی  ماں  کو  گاؤں  میں  چھوڑ  کر  شہر  بھاگ  گیا۔  بعد  میں  معلوم  ہوا  کہ  وہ  کسی  ہیڈ  کلرک  کے  ہاں  ملازم  ہو  گیا  ہے۔  اسی  ہیڈ  کلرک  نے  کچھ  عرصہ  کے  بعد  اسے  ایک  دکان  کے  سامنے  گز  بھر  جگہ  لے  دی،  جہاں  وہ  کٹ  پیس  بیچتا  رہا  اور  اپنی  ماں  کو  بھی  شہر  بلا  لیا۔  پھر  جب  اس  نے  تجارت  میں  کافی  مہارت  حاصل  کرلی  تو  خدا  یار  کی  بجائے  شمیم  احمد  نام  اختیار  کر  کے  گاؤں  آ  گیا۔  اس  نے  بڑی  منت  خوشامد  سے  مولوی  ابل  کو  مجبور  کیا  کہ  وہی  اس  کی  دکان  سے  بو  ہنی  کرے  تاکہ  تجارت  میں  برکت  ہو  اور  نقد  سودا  چلتا  رہے۔  اس  روز  مولوی  ابل  نے  اپنے  شاگرد  اوراس  بوڑھی  ماں  کا  دل  رکھنے  کے  لئے  اپنی  زندگی  کا  سب  سے  بڑا  فیصلہ  کیا۔  زیب  النساء  کے  پاس  گیا۔  ’’عارف  کی  ماں!  شمیم  احمد  کہتا  ہے  کہ  وہ  میری  بوہنی  سے  کارو  بار  شروع  کرےگا۔  تم  کہو  تو  مہرن  کے  لئے  ایک  سوٹ  کا  کپڑا  لے  لیں،  جہیز  کے  لئے  ضرورت  تو  ہے  ہی۔  ویسے  سارے  گاؤں  والوں  کے  سامنے  بوہنی  کی  رسم  ادا  ہوگی،  اس  لئے  ذرا  سا  رعب  بھی  بیٹھ  جائےگا۔  پھر  شمیم  احمد  کا  دل  رکھنا  تو  میرا  فرض  ہے۔  ایک  تو  پرانا  شاگرد  ہے،  دوسرے  حافظ  عبدالرحیم  مرحوم  و  مغفور  کا  نور  نظر  ہے۔  تیسرے۔۔۔‘‘  مولوی  ابل  نے  رک  کر  ادھر  ادھر  دیکھا  اور  پھر  سر  گوشی  میں  بولا،  ’’عارف  کی  ماں،  اللہ  جل  شانہ  کی  قسم،  مجھے  تو  ایسا  لگ  رہا  ہے  جیسے  اللہ  جل  شانہ  نے  اسے  مہرن  ہی  کے  لئے  آسمان  پر  سے  اتارا  ہے۔  اس  بات  پر  زیب  النساء  کی  آنکھوں  کی  راکھ  ایک  لمحے  کے  لیے  تو  بھو  بھل  میں  بدل  گئی،  تمہارے  منہ  میں  گھی  شکر۔  وہ  بولی  اور  گلے  میں  لٹکتی  ہوئی  چابی  قمیص  کے  اندر  ہاتھ  ڈال  کر  نکالی،  صندوق  کھولا  اور  ٹین  کا  ڈبہ  نکال  کر  مولوی  ابل  کے  سامنے  رکھ  دیا۔  ’’خدا  تیری  زبان  مبارک  کرے،  میں  تو  جب  بھی  مہرن  کو  دیکھتی  ہوں  ایسا  لگتا  ہے  جیسے  پراٹھا  توے  پر  دیر  تک  پڑے  پڑے  جلنے  لگا  ہے!وہ  رونے  لگی،  ساتھ  ساتھ  مسکراتی  بھی  رہی  اور  جب  مہرالنساء  کسی  کام  سے  اندر  آئی  تو  فوراً  بول  اٹھی،  ’’بیٹی!  باہر  دھوپ  میں  ٹکڑے  سوکھ  رہے  ہیں  نا۔  وہاں  ہنڈیا  الٹ  کر  رکھ  دو،  ورنہ  سب  ٹکڑے  کووں  میں  بٹ  جائیں  گے۔  جاؤ  میری  بیٹی۔۔۔‘‘  اور  مہرالنساء  کے  گالوں  کی  لالی  نے  جواب  دیا  کہ  سب  سمجھتی  ہوں  اماں۔  شمیم  احمد  کی  دکان  پر  ابا  میاں  میری  بوہنی  کرنے  چلے  ہیں۔  مہرالنساء  باہر  چلی  گئی  تو  مولوی  ابل  نے  ڈبے  کیکل  متاع  تینتالیس  روپے  نکال  کر  جیب  میں  رکھے  اور  اٹھتے  ہوئے  بولا،  ’’دعا  کر،  مہرن  کی  کہیں  شادی  لگ  جائے  تو  میں  پانچ  سات  برس  کے  لئے  تو  پھول  کی  طرح  ہلکا  پھلکا  ہو  جاؤں۔‘‘  زیب  النساء  آنسو  پوچھتی  اور  مسکراتی  رہی  اور  مولوی  ابل  شمیم  احمد  کی  دکان  کو  چل  دیا۔  وہاں  بہت  سے  لوگ  جمع  تھے،جن  میں  زیادہ  تر  عورتیں  تھیں  جو  ناکوں  اور  ہونٹوں  پر  انگلیاں  رکھے  یوں  کھڑی  تھیں  جیسے  ان  کی  نظریں  رنگ  رنگ  کے  کپڑوں  کے  ساتھ  سل  کر  رہ  گئی  ہوں۔  مولوی  ابل  دکان  میں  داخل  ہوا  تو  شمیم  احمد  اس  کے  قدموں  پر  بچھ  گیا  اور  جب  مولوی  نےاپنی  خوبصورت  آواز  میں  قرآن  شریف  کی  چند  آیات  کی  تلاوت  کی  تو  ایک  سماں  بندھ  گیا۔  تلاوت  کے  بعد  اس  نے  ایک  کپڑا  پسند  کیا۔  گلابی  رنگ  پر  نیلے  پھول  تھے  اور  نیلے  پھولوں  میں  جگہ  جگہ  زرد  رنگ  کے  نقطے  تھے۔  ’’ایک  زنانہ  سوٹ  کا  کپڑا  کاٹ  دو۔‘‘  مولوی  ابل  نے  معمول  سے  زیادہ  بلند  آواز  میں  کہا  اور  ایک  نظر  ہجوم  کو  بھی  دیکھ  لیا۔  شمیم  احمد  نے  گز  اٹھا  کر  بسم  اللہ  الرحمٰن  الرحیم  پڑھی  اور  سات  گز  کپڑا  ناپا۔  قینچی  اٹھا  کر  ایک  بار  پھر  بسم  اللہ  پڑھی  اور  کپڑا  کاٹا۔  تہ  کیا  اور  آخری  بار  بسم  اللہ  پڑھ  کر  مولوی  ابل  کے  سامنے  یوں  رکھ  دیا  جیسے  مفت  میں۔۔۔  محض  تحفتاً  پیش  کر  رہا  ہے۔  ’’قیمت؟‘‘  مولوی  ابل  نے  اب  کے  حاضرین  کی  طرف  نہیں  دیکھا  صرف  اپنی  جیب  میں  ہاتھ  ڈال  لیا۔  شمیم  احمد  مارے  احترام  کے  سمٹنے  لگا۔  ایک  لمحے  تک  ہاتھ  ملتا  رہا،  کھنکارا  اور  بولا،  ’’چھ  روپے  گز  کے  حساب  سے  بیالیس  روپے  ہوئے  قبلہ!‘‘  دکان  میں  سجے  ہوئے  سب  تھان  جیسے  مولوی  ابل  کے  دماغ  پر  دھب  دھب  گرنے  لگے۔  بوکھلا  کر  اس  نے  جیب  سے  ہاتھ  نکالا  اور  ایک  روپیہ  واپس  جیب  میں  رکھ  کر  باقی  رقم  شمیم  احمد  کے  سپرد  کر  دی۔  عورتوں  کی  انگلیاں  ہونٹوں  سے  اٹھ  کر  ناک  اور  ناک  سے  ابھر  کر  ہوا  میں  جم  کر  رہ  گئیں۔  مولوی  ابل  نے  کپڑا  بغل  میں  لیا  تو  شمیم  احمد  بولا،  ’’قبلہ  نے  بوہنی  فرمائی  ہے  اس  لئے  میں  نے  نرخ  میں  کوئی  رعایت  نہیں  کی۔  میں  آپ  کا  پرانا  خادم  ہوں،  پھر  تلافی  کر  دوں  گا۔  انشاء  اللہ  تعالیٰ۔‘‘  مولوی  ابل  کپڑے  کو  بغل  میں  لے  کر  اٹھا  تو  اس  کا  جی  چاہا  کہ  شمیم  احمد  کو  کہہ  دے،  اللہ  جل  شانۂ  ہی  تلافی  کرےگا  عزیزی  شمیم  احمد،  اس  لئے  کہ  اگر  تم  نے  کپڑا  بیچا  ہے  تو  میں  نے  بھی  اپنی  بیٹی  بیچنے  کی  کوشش  کی  ہے۔  لیکن  یہ  تو  ایک  دم  سے  جیب  کے  خالی  ہو  جانے  کا  غبار  تھا،  جس  پر  اٹھتے  ہی  اٹھتے  اس  نے  قابو  پا  لیا  اور  بولا،  ’’یہ  تو  تمہارا  حق  تھا  شمیم  احمد،  یہ  بھی  کوئی  کہنے  کی  بات  تھی!  اللہ  جل  شانہ  تمہیں  اور  تمہارے  کاروبار  میں  برکت  دے۔‘‘  ’’آمین!‘‘  شمیم  احمد  نے  ہاتھ  ملتے  ہوئے  کہا۔  ’’آمین!‘‘  زیب  النساء  نے  کپڑے  کی  نرمی  اور  بےقراری  اور  پھبن  کو  دیکھ  کر  مولوی  ابل  کے  ان  الفاظ  کے  جواب  میں  کہا،  اللہ  کرے  اس  کپڑے  میں  ہماری  مہرن  کا  سہاگ  مہکے۔  چند  ہی  روز  بعد  ایک  شام  مولوی  ابل  کے  دروازے  کی  زنجیر  بجی۔  اس  وقت  آنے  والے  عموماً  چاول  یا  حلوہ  یا  کھیر  لاتے  تھے۔  اس  لئے  زنجیر  کی  آواز  سنتے  ہی  چھوٹے  بچے  ڈیوڑھی  کی  طرف  لپکے،  لیکن  جانے  مولوی  ابل  کو  کیا  سوجھی،  خلاف  معمول  کڑک  کر  بولا،  ’’ٹھہرو۔‘‘  بچے  رک  گئے۔  سب  کے  چہرے  لٹک  گئے۔  عمدۃ  النساء  تو  رودی،  مگر  مولوی  ابل  ان  کو  دلاسہ  دیے  بغیر  بڑی  بےپروائی  سے  آگے  بڑھا۔  جو  نہی  ڈیوڑھی  کا  دروازہ  کھولا،  خوشبو  کا  ایک  فوارہ  سا  امڈا  اور  ساتھ  ہی  آواز  آئی،  ’’السلام  علیکم  قبلہ!‘‘  یہ  شمیم  احمد  تھا۔  مصافحہ  کے  لئے  بڑھا  تو  لٹھے  کا  نیا  تہبند  ٹین  کی  طرح  بج  اٹھا  اور  جب  اس  نے  رک  رک  کر  کہا،  ’’آپ  کی  خدمت  میں  ایک  درخواست  لے  کر  آیا  ہوں  قبلہ۔  اس  لئے  آپ  کو  بےوقت  زحمت  دی۔‘‘  تو  مولوی  ابل  کو  شمیم  احمد  کی  پوشاک  سے  امڈتی  ہوئی  مہک  کچھ  گنگناتی  ہوئی  محسوس  ہوئی۔  یہ  درخواست  یہاں  ڈیوڑھی  میں  بھی  سنی  جا  سکتی  تھی،  لیکن  مولوی  ابل  گردن  موڑ  کر  پکارا،  میں  ابھی  آیا  عارف  کی  ماں  اور  پھر  شمیم  احمد  کا  ہاتھ  اپنے  ہاتھ  میں  لے  کر  اس  تیزی  سے  مسجد  کی  طرف  چلا  کہ  شمیم  احمد  کو  نئے  تہبند  کا  شور  و  غوغا  روکنے  کے  لئے  اسے  دوسرے  ہاتھ  سے  گھٹنوں  تک  اٹھا  دینا  پڑا۔  دونوں  ایک  حجرے  میں  پہنچے  تو  وہاں  چند  نمازی  آگ  جلائے  ہارون  الرشید  کے  انصاف  کی  کہانیاں  سن  سنا  رہے  تے۔  دوسرے  حجرے  میں  اندھیرا  تھا۔  یہاں  عموماً  اندھیرا  ہی  رہتا  تھا  اور  یہ  اکتالیس  دنوں  کی  مسلسل  چلہ  کشی  کے  لئے  مخصوص  تھا۔  شمیم  احمد  کو  وہیں  چھوڑ  کر  مولوی  ابل  پہلے  حجرے  سے  جلتی  ہوئی  ایک  لکڑی  اٹھا  لایا  اور  اندھیرے  حجرے  کے  ایک  گوشے  میں  چلا  گیا۔  ڈیوٹ  پر  کڑوے  تیل  کا  چراغ  جل  اٹھا۔  اس  نے  واپس  جاکر  لکڑی  کو  الاؤ  میں  پھینکا  اور  لپک  کر  شمیم  احمد  کے  پاس  آیا۔  شمیم  احمد  نے  ان  چند  روز  میں  داڑھی  نہیں  منڈائی  تھی۔  گالوں  اور  گلے  پر  نہایت  سلیقے  سےخط  بنے  تھے  اور  داڑھی  کے  خشخشی  بالوں  پر  عطر  حنا  دیے  کی  روشنی  میں  چمکنے  لگا  تھا۔  ’’کہو۔‘‘  مولوی  ابل  کچھ  اس  انداز  سے  بولا  جیسے  وہ  ابھی  ابھی  اپنے  مہمان  کے  لئے  ایک  ایوان  کی  آرائش  و  زیبائش  سے  فارغ  ہوا  ہے۔  شمیم  احمد  کی  آنکھیں  جھک  گئیں  اور  ہونٹ  ذرا  سا  کھل  کر  کانپنے  لگے،  پھر  اس  نے  سر  اٹھا  کر  چراغ  کی  طرف  دیکھا  جس  کی  لو  بےپناہ  دھواں  چھوڑ  رہی  تھی،  آگے  بڑھ  کر  اس  نے  تنکے  سے  چراغ  کی  بتی  کو  کم  کیا  اور  بولا،  ’’آپ  کی  اجازت  ہو  تو  عرض  کروں۔‘‘  ’’کہو  کہو۔‘‘  مولوی  ابل  نے  شمیم  احمد  کے  کندھے  کو  تھپکا  اور  پھر  چونک  کر  اس  کے  دوسرے  کندھے  پر  بھی  ہاتھ  رکھ  دیا۔  شمیم  احمد  کے  کندھے  کی  ہڈی  پر  گوشت  کی  اتنی  بڑی  گیندیں  سی  رکھی  تھیں۔  ’’کہو  نا  عزیزم۔‘‘  شمیم  احمد  نے  اپنے  ہاتھ  ملنا  شروع  کیے۔  ایک  لمحے  کی  خاموشی  کے  بعد  اس  نے  کوئی  چیز  بڑی  مشکل  سے  نگلی  اور  بولا،  ’’اصل  میں  یہ  کام  تو  میری  اماں  کا  تھا۔  انہی  کو  آپ  کی  خدمت  میں  حاضر  ہونا  چاہئے  تھا،  مگر  پچھلے  چند  برسوں  سے  ان  کا  دل  بہت  کمزور  ہو  گیا  ہے،  بات  بات  پر  رو  دیتی  ہیں  اور  برا  بھلا  کہنے  لگتی  ہیں،  سو  میں  نے  یہی  مناسب  سمجھا  کہ  خود  ہی  حاضر  ہو  جاؤں۔‘‘  ’’تم  نے  اچھا  کیا۔‘‘  مولوی  ابل  نے  بڑی  شفقت  سے  کہا۔  ’’میں  آپ  کا  پرانا  خادم  ہوں۔‘‘  شمیم  احمد  نے  سمٹتے،  ھیلتے  اور  پھر  سمٹتے  ہوئے  کہا،  ’’میری  درخواست  یہ  ہے  کہ  حضور  مجھے  ہمیشہ  کے  لیے۔۔۔‘‘  اس  نے  ایک  بار  پھر  چراغ  طرف  دیکھا  اور  نظریں  جھکاکر  آستین  پر  سے  کوئی  خیالی  دھبہ  اڑا  دیا،  ’’حضور  مجھے  ہمیشہ  کے  لئے  اپنی  غلامی  میں  لے  لیں۔‘‘  شمیم  احمد  نے  نزع  کے  سے  عالم  میں  کہا۔  مولوی  ابل  کاجی  چاہا  کہ  چٹکی  بجا  دے،  رسماً  ذرا  ہنستے  ہوئے  بولا،  ’’میں  تمہارا  مطلب  نہیں  سمجھا  شمیم  احمد۔‘‘  شمیم  نے  بڑی  حیرت  اور  دکھ  سے  مولوی  ابل  کی  آنکھوں  میں  آنکھیں  ڈال  دیں۔  آخر  یہ  کیسے  ممکن  ہے  کہ  جس  شخص  نے  قرآن  مجید  کے  کئی  مقامات  اور  فقہ  کے  بے  شمار  مشکل  مسائل  کو  آن  کی  آن  میں  صاف  اور  سلیس  انداز  میں  سلجھا  دیا  وہ  غلامی  کا  مطلب  نہیں  سمجھا۔  دبی  دبی  آواز  میں  جیسے  اس  نے  نزع  کی  آخری  ہچکی  لی۔  ’’جی  میرا  مطلب  ہے  کہ  حضور۔۔۔  حضور  مجھے  اپنی  غلامی  میں  قبول  فرمائیں۔‘‘  اور  جیسے  اس  وضاحت  سے  مولوی  ابل  کی  تسلی  ہو  گئی۔  اس  نے  مزید  تشریح  طلب  کرنے  کی  ضرورت  نہ  سمجھی۔  شمیم  احمد  کچھ  دیر  تک  نظریں  جھکائے  کھڑا  ہاتھ  ملتا  اور  مروڑتا  رہا  اور  جب  مولوی  ابل  ایک  لفظ  تک  نہ  بولا  تو  اس  نے  اپنی  نظروں  کو  جیسے  دونوں  ہاتھوں  سے  بصد  مشکل  اٹھا  کر  بے  انتہاء  جھجک  سے  اوپر  دیکھا۔  مولوی  ابل  کی  داڑھی  پر  آنسوؤں  کے  قطرے  رک  گئے  تھے،  شمیم  احمد  کی  داڑھی  پر  عطر  چمک  رہا  تھا  اور  مولوی  ابل  کی  داڑھی  میں  آنسو  جگمگا  اور  تھرتھرا  رہے  تھے  اور  چراغ  کی  لو  پھر  ڈھیروں  دھواں  اگلنے  لگی  تھی۔  مگر  اب  کے  شمیم  احمد  کو  بتی  کم  کر  دینے  کا  خیال  نہ  آیا۔  وہ  کچھ  کہنے  کے  لئے  بے  تاب  ہو  گیا  مگر  صرف  ہونٹو  ں  کو  کھول  کر  رہ  گیا۔  مولوی  ابل  نےایکا  ایکی  جیسے  کچھ  سوچ  کر  پگڑی  کے  پلو  سے  اپنی  آنکھیں  پونچھیں  اور  پھربھرائی  ہوئی  آواز  میں  بولا،  ’’لڑکی  تیری  کتنی  مسکین  مخلوق  ہے  اللہ  جل  شانہ!  کتنی  مسکین!‘‘  اس  کی  آنکھوں  سے  بہت  سے  آنسو  ایک  ساتھ  نکلے  اور  داڑھی  کے  بالوں  نے  انہیں  پرو  لیا،  ’’دینے  کا  مال  ہے  شمیم  احمد!  دوں  گا۔  کیوں  نہیں  دوں  گا؟  دینا  ہی  پڑےگی  اور  پھر  تم  میرے  اپنے  عزیز  ہو،  بھائی  حافظ  عبدالرحیم  مرحوم  و  مغفور  کا  بیٹا  میرا  اپنا  بیٹا  ہے۔۔۔  آؤ  ادھر  آؤ۔۔۔‘‘  اور  مولوی  ابل  نے  شمیم  احمد  کو  اپنے  سینے  سے  لگا  لیا۔  جب  وہ  واپس  گھر  میں  آیا  تو  زیب  النساء  نے  چند  قدم  کے  فاصلے  پر  سے  ہی  کہہ  دیا،  ’’کہاں  سے  آ  رہے  ہو؟  عطر  کی  لپٹیں  آنے  لگی  ہیں۔‘‘  مہر  النسا  توے  پر  آخری  روٹی  ڈالے  بیٹھی  تھی،  بولی،  ’’سچ  ابا  جی،  سارا  گھر  مہک  اٹھا  ہے۔‘‘  ’’کیا  بات  ہے؟‘‘  زیب  النساء  نے  پوچھا۔  مولوی  ابل  نے  بڑی  آسودہ  خاطری  سے  بچوں  کی  قطار  کی  طرف  دیکھا۔  وہ  خالی  ہاتھ  گھر  میں  آیا  تھا۔  اس  لئے  سب  کے  منہ  لٹکنے  لگے  تھے،  سب  کو  ایک  ساتھ  پیار  کرنا  مشکل  تھا  اس  لئے  بولا،  ’’آج  میرے  سب  بچوں  کو  روٹی  کے  ساتھ  گڑ  کا  ایک  ایک  ٹکڑا  بھی  ملےگا۔‘‘  لٹکے  ہوئے  چہرے  سنبھل  اور  سنور  گئے  اور  مہرالنساء  کی  نظریں  توے  پر  گڑ  گئیں۔  ’’بات  سنو  عارف  کی  ماں۔‘‘  مولوی  ابل  باہر  جاتے  ہوئے  بولا۔  زیب  النساء  نے  سب  حالات  سن  کر  کہا،  ’’میرے  سر  پر  ہاتھ  رکھ  کر  کہو۔‘‘  مولوی  ابل  چہکا،  ’’اللہ  جل  شانہ  کی  قسم  کھا  کر  کہہ  رہا  ہوں۔  اب  تو  اپنے  سر  کی  قسم  دیتی  ہے  تو  نعوذ  باللہ  کیا  تو  اللہ  جل  شانہ  سے  بڑی  ہے؟  کاش  عورت  کی  عقل  یہاں  کہیں  کھو  پڑی  کے  آس  پاس  ہوتی۔‘‘  اور  اس  نے  مسکرا  کر  زیب  النساء  کے  تالو  پر  ایک  چپت  جڑ  دی۔زیب  النساء  بچوں  کی  طرح  رونے  لگی۔  وہ  ان  آنسوؤں  کا  مطلب  سمجھتا  تھا۔  وہ  بھی  تو  کچھ  دیر  پہلے  ایسے  ہی  آنسو  گرا  چکا  تھا۔  ایک  لمحے  کے  بعد  وہ  آگے  بڑھا  اور  زیب  النساء  کے  بھیگے  بھیگے  گالوں  پرا  پنی  داڑھی  رکھ  دی۔  ’’دعائیں  یوں  قبول  ہوتی  ہیں  عارف  کی  ماں۔‘‘  مولوی  ابل  برسوں  کی  عبادت  و  ریاضت  کا  جلال  چہرے  پر  لا  کر  بولا،  ’’الحمداللہ!  یوں  سنتا  ہے  سننے  والا  یوں  دیتا  ہے  چھپر  پھاڑ  کر  سنتی  ہو  زیبن۔‘‘  آج  مولوی  ابل  نے  سہاگ  رات  کے  بعد  شاید  پہلی  بار  زیب  النساء  کو  عارف  کی  ماں  کے  بجائے  زیبن  کہہ  کہ  پکارا  تھا۔  زیب  النساء  آنکھیں  پونچھتے  ہوئے  بولی،  ’’جب  شمیم  احمد  خدا  یار  تھا،  جب  وہ  لڑکا  تھا  اور  تمہارے  پاس  پڑھتا  تھا  تو  یوں  پھٹی  پھٹی  نگاہوں  سے  دیکھتا  تھا  مہرن  کو  جیسے۔۔۔  کبھی  کبھی  تم  مجھے  دیکھ  لیتے  ہو۔۔۔  اللہ  قسم۔‘‘  اور  ابھی  میاں  بیوی  آنسوؤں  کو  اچھی  طرح  خشک  بھی  نہ  کر  پائے  تھے  کہ  ایک  بار  پھر  دروازے  کی  زنجیر  بجی،  بچے  ڈیوڑھی  کی  طرف  دوڑے۔  ’’ٹھہرو۔‘‘  اب  کے  مولوی  ابل  کی  آواز  میں  ڈانٹ  تھی۔  ’’میں  جاؤں  گا۔‘‘  پھر  بچوں  کے  پاس  آکر  ان  کے  سروں  پر  ہاتھ  پھیرا  اور  آہستہ  سے  بولا،  ’’ندیدہ  پن  بہت  برا  ہوتا  ہے۔  سمجھے؟  ہر  آنے  والا  حلوہ  اور  چاول  دینے  نہیں  آتا۔  کئی  لوگ  دوسرے  کاموں  کے  لئے  بھی  آ  نکلتے  ہیں۔  سمجھے؟  جاؤ۔‘‘  پھر  ذرا  بلند  آواز  میں  بولا،  ’’انہیں  باہر  سردی  میں  نہ  نکلنے  دو  مہرن  بیٹی،  یہی  بچے  تو  میری  زندگی  کا  سرمایہ  ہیں۔‘‘  وہ  ڈیوڑھی  کی  طرف  بڑھا۔  دروازہ  کھولا  تو  گرم  چادر  میں  لپٹے  ہوئے  چودھری  فتح  داد  نے  ہاتھ  بڑھا  کر  مولوی  ابل  کو  باہر  گلی  میں  گھسیٹ  لیا  اور  چھاتی  سے  لگا  کر  بولا،  ’’مبارک  ہو  قبلہ!  ہزار  بار  مبارک  ہو،  آخر  میری  کوششیں  بیکار  نہیں  گئیں۔‘‘  اس  وقت  مولوی  ابل  کی  نظروں  میں  چودھری  فتح  داد  کے  فرشتہ  بننے  میں  پروں  کی  کمی  رہ  گئی  تھی۔  ’’اللہ  جل  شانۂ  کا  شکر  اور  آپ  کا  احسان  ہے۔‘‘  اس  نے  چودھری  سے  بڑے  پگھلے  ہوئے  سیال  لہجے  میں  کہا۔  ’’خدا  نے  مجھے  آپ  کے  سامنے  سرخرو  فرما  دیا۔‘‘  چودھری  فتح  داد  بولا،  ’’اب  جلدی  سے  شادی  کی  تاریخ  بھی  طے  کر  لیجئے۔  شمیم  احمد  اچھا  لڑکا  ہے،  پر  آخر  جوان  لڑکا  ہے  اور  پھر  دکاندار  ہے۔  دن  میں  بیسوں  عورتیں  اس  کی  دکان  پر  آتی  ہیں  اور  آپ  جانتے  ہی  ہیں  کہ  کیسا  ننگا  زمانہ  آلگا  ہے۔  لڑکے  لڑکیاں  بارود  کے  گولے  ہو  رہےہیں۔  کچھ  پتہ  نہیں  چلتا  کہ  کب  پڑے  پڑے  بھک  سے  ہو  جائیں،  شمیم  احمد  کو  میں  نے  ہی  آپ  کی  خدمت  میں  بھیجا  تھا۔  رسم  و  رواج  کے  مطابق  اس  کی  ماں  آپ  کے  گھر  میں  آتی  مگر  بڑھیا  سٹھیاسی  گئی  ہے۔  کوئی  بات  اس  کی  مرضی  کے  خلاف  ہوتو  سات  پشتیں  توم  ڈالتی  ہے  کم  بخت۔  ابھی  ابھی  شمیم  احمد  نے  آ  کر  بتایا  کہ  آپ  نے  حامی  بھر  لی  ہے۔  میں  نے  اسے  جلدی  سے  شادی  کر  لینے  پر  زور  دیا  تو  بولا  کہ  آپ  ہی  قبلہ  مولوی  صاحب  سے  تاریخ  کا  فیصلہ  کرا  دیجئے،  سو  میں  اسی  لئے  حاضر  ہوا۔  آپ  کل  تک  سوچ  لیئے  اور  یہ۔۔۔  یہ۔۔۔‘‘  چودھری  فتح  داد  نے  گرم  چادر  کے  نیچے  سے  ایک  پوٹلی  سی  نکالی۔  ’’یہ  میری  بیٹی  کو  دے  دیجئےگا۔‘‘  مولوی  ابل  نے  خاموشی  پوٹلی  لے  لی  تو  چودھری  نے  آہستہ  سے  کہا،  ’’اللہ  قبول  فرمائے۔‘‘  ’’آمین۔‘‘  مولوی  ابل  کے  منہ  سے  عادتاً  یہ  لفظ  نکل  گیا۔  مولوی  ابل  نے  اندر  آکر  پوٹلی  کھولی  تو  ایک  بڑے  سے  ریشمی  رومال  میں  سو  کے  ایک  نوٹ  پر  سونے  کے  دو  جھمکے  رکھے  تھے،  جن  کی  بڑے  سے  بلبلے  جتنی  کٹوریاں  میں  جانے  نگینے  جڑے  تھے  یا  مینا  کاری  کا  کام  تھا!  زیب  النساء  کسی  اور  چیز  کی  امید  میں  رومال  کو  جھاڑ  کر  چہکی،  ’’شمیم  احمد  نے  بھیجے  ہیں؟‘‘  اور  ابھی  مولوی  ابل  جواب  نہیں  دینے  پایا  تھا  کہ  مہرالنساء  بھاگ  کر  باہر  نکل  گئی۔  ’’ارے!‘‘  مولوی  ابل  نے  حیرت  سے  زیب  النساء  کی  طرف  دیکھا  اور  پھر  دونوں  ایک  ساتھ  بے  اختیار  ہنس  پڑے!  ’’سمجھ  گئی!‘‘  زیب  النساء  باہر  دیکھتے  ہوئے  انگشت  شہادت  کو  ناک  کی  کیلی  پر  رکھ  کر  بولی۔  ’’تم  نے  بھی  تو  منہ  بھر  کر  کہہ  دیا۔۔۔  شمیم  احمد  نے  بھیجے  ہیں؟‘‘  مولوی  ابل  نے  زندگی  میں  شاید  پہلی  بار  عورت  کی  آواز  اور  انداز  کی  نقل  اتاری  اور  بچے  جو  ابھی  تک  محض  حیرت  زدہ  تھے  محظوظ  ہوکر  زور  زور  سے  ہنسنے  لگے۔  عمدۃ  النساء  ڈرتے  ڈرتے  جھمکوں  کو  چھونے  کی  کوشش  کر  رہی  تھی۔  ’’چودھری  فتح  داد  دے  گیا  ہے  مہرن  کے  لئے۔‘‘  مولوی  ابل  نے  بری  بےپروائی  اور  رواروی  میں  راز  فاش  کیا۔  ’’اللہ  قبول  فرمائے۔‘‘  زیب  النساء  جیسے  اپنی  قبر  میں  سے  بولی  جس  پر  نیا  نیا  غلاف  چڑھایا  گیا  تھا۔  چند  ہی  روز  میں  مہرالنساء  مایوں  بٹھا  دی  گئی۔  اس  کے  پیروں  میں  مہندی  تھوپ  دی  گئی۔  ڈھولک  تو  خیر  نہ  بجی،  کیوں  کہ  شادی  کا  گھر  سہی  پر  آخر  مولوی  ابو  البرکات  کا  گھر  تھا،  جس  نے  حضور  پر  نور  صلعم  کی  مدینہ  میں  تشریف  آوری  پر  مدینے  کی  لڑکیوں  کے  دفیں  بجا  بجاکر  گانے  کے  متعلق  تو  پڑھا  تھا  مگر  ڈھولک  کا  جواز  کہیں  موجود  نہ  تھا  اور  پنجاب  اتنا  بدنصیب  تھا  کہ  یہاں  اب  تک  دف  کا  رواج  ہی  نہیں  چلنے  پایا  تھا۔  ’’دف  ہو  تو  لاؤ  اور  بجاؤ  اور  گاؤ۔  تم  ڈھولک  لائیں  تو  میں  اسے  اٹھا  کر  چھت  پر  پھینک  دوں  گا۔‘‘  مولوی  ابل  نے  میراثنوں  کے  ہجوم  سے  ڈانٹ  کر  کہا  تھا۔  آخر  گاؤں  کی  لڑکیاں  مہرالنساء  کو  اپنے  دائرے  میں  لے  کر  بیٹھ  گئیں  اور  ڈھولک  کے  بغیر  ہی  اپنی  سریلی  الاپوں  سے  رات  بھر  اس  کے  گرد  محبت  اور  دوستی  پھولوں  اور  پھواروں،  ملاقاتوں  اور  جدائیوں  کے  طلسمات  بنتی  رہیں۔  لیکن  بھلا  شمیم  احمد  کو  ڈھول  شہنائی  بجوانے  اور  گولے  چھوڑنے  سے  کون  روکتا۔  برات  ایسی  دھوم  سے  آئی  اور  مولوی  ابل  کی  ڈیوڑھی  میں  وہ  ہنگامہ  مچا  کہ  معلوم  ہوتا  تھا  کہ  ڈھول  کی  ہر  چوٹ  مولوی  ابل  کے  کچے  گھروندوے  کی  بنیادوں  پر  پڑ  رہی  ہے۔  یہ  دھوم  دھڑکا  دیکھ  کر  رات  ہی  رات  مولوی  ابل  اور  زیب  النساء  نے  مکان  کے  ایک  گوشے  میں  چند  سر  گوشیاں  کیں۔  لڑکیوں  کے  گیتوں  کے  درمیان  بکسوں  کے  گھسٹنے،  کھلنے  اور  بند  ہونے  کی  آوازیں  رینگتی  رہیں  اور  جب  دوسرے  دن  صبح  کو  جہیز  کا  سامان  آنگن  اور  چھت  پر  بچھایا  گیا  تو  گاؤں  کا  گاؤں  پہلی  نظر  میں  تو  تیورا  کر  پیچھے  ہٹ  گیا۔  کپڑے  تو  خبر  بن  ہی  جاتے  ہیں  پر  یہ  سونے  کے  اتنے  بڑے  بڑے  جھمکے!  ’’مولوی  کے  پاس  دست  غیب  کا  تعویذ  ہے۔‘‘  کسی  نے  رائے  دی۔  ایک  بڑھیا  نے  ٹھوڑی  کی  لٹکتی  ہوئی  جھلی  میں  انگلی  ڈبو  کر  کہا،  ’’کپڑوں  کے  کئی  جوڑے  تو  ان  گنہگار،  آنکھوں  نے  پہچان  لئے  ہیں،  کچھ  تو  بے  چاری  مرنے  والیوں  کے  ہیں،  کچھ  ایسے  ہیں  جو  بی  بی  زیب  النساء  کو  اپنی  شادی  پر  ملے  تھے۔  سگھڑ  ہے  اس  لئے  اولاد  کے  لئے  رکھ  چھوڑے  یہ  کنگن  اور  یہ  ناک  کی  کیل،  یہ  سب  کچھ  بی  بی  ہی  کا  ہے۔  پر  یہ  جھمکے؟‘‘  اور  اس  نے  اپنی  انگلی  کو  ٹھوڑی  کی  جھلی  میں  سے  نکال  کر  آسمان  کی  طرف  بلند  کر  دیا۔  مہرالنساء  کو  ڈولی  میں  بٹھایا  گیا  تو  اکنیوں  اور  چھوہاروں  کی  ایک  لہر  سی  اس  پر  سے  نچھاور  ہو  گئی۔  گاؤں  کے  بچے  ان  پر  جھپٹے۔  مولوی  کے  بچے  جو  ڈیوڑھی  میں  ماں  باپ  کی  دیکھا  دیکھی  رو  رہے  تھے،  ایک  دم  یوں  اچھلے  جیسے  ان  کے  قدموں  تلے  لچک  دار  کمانیاں  بھر  آئی  ہیں۔  ’’ٹھہرو‘‘  مولوی  ابل  گرجا۔  کمانیاں  دھرتی  میں  اتر  گئیں،  بچے  جہاں  تھے  وہیں  تھم  گئے۔  صرف  عارف  ایک  اکنی  کو  اپنے  پنجے  تلے  چھپائے  کھڑا  رہا  اور  برات  کے  چلے  جانے  کے  بعد  ہی  اس  کا  یہ  اثاثہ  اس  کے  پاؤں  سے  ہاتھ  تک  کی  مسافت  طے  کر  سکا۔  مولوی  ابل  کچھ  دور  تک  ڈولی  کے  ساتھ  گیا۔  اس  کی  ناک  اور  آنکھیں  سرخ  تھیں  مگر  ان  کے  ساتھ  چہرے  کی  زردی  ضروری  تھی  اور  مولوی  ابل  کا  چہرہ  گلابی  ہو  رہا  تھا۔  یوں  معلوم  ہوتا  تھا  جیسے  دکھ  اور  اطمینان  نے  چہرے  کی  سر  زمین  کو  اپنے  اپنے  مظاہروں  کےلئے  بانٹ  لیا  ہے۔  ایک  موڑ  پر  جاکر  وہ  رک  گیا  اور  دور  تک  ڈولی  پر  پڑے  ہوئے  ریشمی  پردے  کو  دیکھتا  رہا۔  پھر  ایک  لمبی  گہری  سانس  لے  کر  اس  نے  دونوں  ہاتھوں  کی  انگلیوں  کو  ایک  دوسرے  میں  پھنسا  کر  چٹخا  اور  پلٹ  کر  گھر  جانے  لگا۔  گلی  میں  گاؤں  کے  بچے  اب  تک  اکنیاں  اور  چھوہارے  ڈھونڈ  رہے  تھے۔  ڈیوڑھی  کے  دروازے  پر  کھڑے  ہوئے  عارف  اور  دوسرے  بچوں  نے  اپنے  ابا  کو  دیکھا  تو  ایک  آن  بھوتوں  کی  طرح  غائب  ہو  گئے۔  مولوی  ابل  کے  ہونٹوں  میں  دیر  سے  جو  سوزش  اور  کھجلی  ہو  رہی  تھی  وہ  مسکراہٹ  بن  کر  نمودار  ہوئی  اور  اس  کی  آنکھوں  تک  پھیلی  چلی  گئی۔  ڈیوڑھی  میں  داخل  ہونے  لگا  تو  اسے  دیوار  سے  لگی  ہوئی  ایک  اکنی  چمکتی  دکھائی  دی۔  لیکن  وہ  بڑی  بے  پروائی  سے  آگے  بڑھ  گیا۔  زیب  النساء  شاید  کواڑ  ہی  سے  لگی  کھڑی  تھی۔  مولوی  ابل  کا  ہاتھ  پکڑ  کر  بچوں  کی  طرح  زار  زار  رونے  لگی  اور  پھر  اس  کے  ساتھ  ساتھ  چلتی  ہوئی  جب  آنگن  میں  آئی  تو  دونوں  ہاتھوں  سے  بڑے  سے  دائرے  بناکر  بولی،  ’’ہمارے  لئے  تو  بس  یہ  قبرستان  کا  سناٹا  چھوڑ  گئی  ہماری  مہرن۔‘‘  ’’تمہارا  تو  دماغ  چل  گیا۔‘‘  مولوی  ابل  نے  اپنی  مسکراہٹ  کو  اور  پھیلایا،  ’’مہرن  چلی  گئی  تو  کیا  زبدہ  کو  بھی  لے  گئی؟  اور  کیا  شمسن  بھی  اس  کے  ساتھ  چلی  گئی؟‘‘  پھر  ذرا  رک  کر  بولا؟  ’’عارف  میاں!  زبدہ  کیا  کر  رہی  ہے؟‘‘  ’’جی  رو  رہی  ہے۔‘‘  عارف  دیوار  سے  لگے  ہوئے  بچوں  کی  قطار  میں  سے  نکل  کر  بولا۔  ’’کہاں؟‘‘  مولوی  نے  پوچھا۔  ’’جی  جہاں  مہرن  آپا  مایوں  بیٹھی  رہیں۔‘‘  عارف  بولا۔  ’’زبدہ۔‘‘  مولوی  ابل  پکارا۔  زیب  النساء  مسلسل  روئے  جا  رہی  تھی۔  زبدہ  دروازے  پر  نمودار  ہوئی۔  نیا  گلابی  دوپٹہ  آنسوؤں  کی  نمی  کے  سبب  جگہ  جگہ  سیاہی  مائل  سرخ  پڑ  گیا  تھا  اور  زبدہ  نے  اپنے  جن  مہندی  رچے  ہاتھوں  کو  صبح  اٹھ  کر  گھی  سے  چمکایا  تھا  ان  پر  جگہ  جگہ  مٹی  جم  رہی  تھی  اور  بالوں  کی  مینڈھیاں  اجڑ  رہی  تھیں  اور۔۔۔  مگر  مولوی  ابل  تو  زبدہ  کو  دیکھتے  ہی  سناٹے  میں  آ  گیا  تھا،  مسکراہٹ  ہونٹوں  میں  سمٹ  کر  یوں  پھڑ  پھڑانے  لگی  تھی  جیسے  دم  توڑ  رہی  ہے۔  چہرے  پر  زردی  کھنڈ  گئی  تھی۔  زبدۃ  النساء  چند  قدم  پر  آکر  رک  گئی  اور  سسکیوں  میں  رونے  لگی  اور  پھر  مولوی  ابل  نے  زیب  النساء  کے  ہاتھ  کو  ہاتھ  میں  جکڑ  لیا  اور  اسے  بے  دھنگے  پن  کھینچ  کر  آنگن  کے  ایک  گوشے  میں  لے  جاکر  یوں  بولا  جیسے  گھر  میں  آگ  لگنے  کی  اطلاع  دے  رہا  ہے،  ’’عارف  کی  ماں!  سنو،  یہ  زبدہ  تو  جوان  ہو  گئی  ہے!‘‘  اور  زیب  النسا  آنکھیں  پھاڑ  پھاڑ  کر  زبدہ  کی  طرف  یوں  دیکھنے  لگی  جیسے  وہ  اب  تک  والدین  کی  بےخبری  میں  مہرن  کے  عقب  میں  بیٹھی  پلتی  بڑھتی  رہی  تھی۔  کچھ  دیر  کے  بعد  مولوی  ابل  نے  بغیر  ضرورت  کے  گلا  صاف  کیا  اور  دم  بخود  زیب  النساء  کے  کندھے  پر  ہاتھ  رکھ  دیا۔  ’’فکر  نہ  کرو  بیوی،  اللہ  جل  شانۂ  کی  رحمتوں  سے  مایوس  ہونا  کفر  ہے۔‘‘  زیب  النساء  نے  مولوی  ابل  کا  ہاتھ  کسی  قدر  سختی  سے  اپنے  کندھے  پر  سے  گرا  دیا۔  ’’شرم  کرو  پہلے  میرا  ہاتھ  پکڑے  چلے  آئے،  اب  کندھا  سہلا  رہے  ہو۔  جوان  جہان  بیٹیاں  کیا  کہیں  گی  کہ  اولاد  کے  سامنے۔۔۔‘‘  زیب  النساء  نے  فقرہ  پورا  کرنے  کی  بجائے  اپنا  وہی  کندھا  اچکا  دیا۔  مولوی  ابل  کے  ذہن  میں  ایک  خیال  آیا۔  پکارا،  ’’شمسن!‘‘  شمسن  النساء  قطار  میں  سے  نکلی  ہی  تھی  کہ  مولوی  ابل  نے  جیسے  سہارا  لینے  کی  خاطر  اپنے  عقب  میں  دیوار  کو  ٹٹولنے  کے  لئے  ہاتھ  ہلایا  اور  کوئی  سہارا  نہ  پاکر  ٹوٹی  شاخ  کی  طرح  جھوم  سا  گیا۔  چلتے  ہوئے  شمس  النساء  کے  پاؤں  کے  تلوے  ایک  دم  چپٹے  چپٹے  زمین  پر  نہیں  لگ  جاتے  تھے  بلکہ  اس  کے  جسم  کی  طرح  اس  کے  پاؤں  میں  بھی  لہراؤ  سا  تھا۔  سب  سے  پہلے  ایڑی  زمین  کو  چھوتی  تھی  پھر  تلوے  کا  خم  جھکتا  تھا  اور  اس  کے  بعد  پنجے  کی  اٹھی  ہوئی  انگلیاں  باری  باری  جیسے  لچک  لچک  کر  دھرتی  کو  چھوتی  تھیں،  تب  جا  کر  دوسرا  قدم  اٹھتا  تھا۔  ’’کچھ  نہیں  بیٹی،  کچھ  نہیں  جاؤ۔‘‘  مولوی  ابل  تیزی  سے  ڈیوڑھی  کی  طرف  جاتے  ہوئے  بولا۔  شمس  النساء  حیران  ہو  کر  اپنی  ماں  کو  دیکھنے  لگی  اور  زیب  النساء  زار  و  قطار  روتی  ہوئی  وہیں  ڈھیر  ہو  گئی۔  زبدہ  اور  شمسن  اس  کی  طرف  لپکیں۔  مولی  ابل  نے  باہر  جاکر  چوروں  کی  طرح  ادھر  ادھر  دیکھا  اور  پھر  دیوار  کے  قریب  سے  چمکتی  ہوئی  اکنی  اٹھا  کر  اپنی  جیب  میں  ڈال  لی۔  گھر  میں  کل  دو  ہی  بکس  تو  تھے۔  اب  ان  میں  سے  ایک  میں  سوکھے  ٹکڑے  رکھے  جانے  لگے  تھے  اور  دوسرے  میں  قمرن  اور  عمدہ  کی  گڑیاں  اور  دوسرے  ننھوں  کی  بلور  کی  گولیاں  پڑی  رہتی  تھیں۔  گاؤں  میں  لڑکیوں  کا  پرائمری  سکول  بھی  کھل  گیا  تھا  اس  لئے  اب  کلام  پاک  کا  درس  لینے  والی  لڑکیوں  کی  تعداد  بہت  کم  رہ  گئی  تھی  اور  اسی  لئے  سوکھے  ٹکڑے  اب  ہفتے  کی  بجائے  پندرہ  روز  کے  بعد  ابالے  جانے  لگے۔  نمازیوں  کو  بھی  زمانے  کی  ہوا  لگ  گئی  تھی۔  بعض  وقت  تو  مولوی  ابل  اذان  دے  کر  وہیں  بیٹھ  جاتا  اور  جب  دیکھتا  کہ  نمازیوں  کے  انتظار  میں  نماز  قضا  ہو  رہی  ہے  تو  کچھ  یوں  کھویا  سا  اٹھ  کر  اندر  مسجد  میں  آتا  جیسے  کوئی  بڑا  ناگوار  فرض  ادا  کرنے  چلا  ہے۔  جمعہ  پر  جب  چند  کسان  جمع  ہو  جاتے  تو  بڑی  رقت  سے  خطبہ  دیتا۔  اسلام  میں  نماز  کی  اہمیت  اور  علمائے  دین  کی  خدمت  کی  برکات  کا  تذکرہ  کر  تا  اور  کہتا،  ’’تمہیں  یاد  ہوگا  کہ  کوئٹے  میں  زلزلہ  آیا  تھا!  کیوں  آیا  تھا؟  ترکی  میں  بھونچال  آیا  تو  کتنے  ہی  گاؤں  کو  زمین  نگل  گئی!  کیوں  نگل  گئی؟  مسلمان  ہر  جگہ  بھیڑ  بکریوں  کی  طرح  ذبح  ہو  رہے  ہیں!  کیوں  ہو  رہے  ہیں!  کیوں؟  کبھی  سوچا  ہے  تم  نے!  اور  بھلا  تم  کیوں  سوچو،  تمہیں  تو  گندم  کے  خمار  نے  دین  سے  بیگانہ  کر  رکھا  ہے۔  یہ  نماز  نہ  پڑھنے  اور  علمائے  دین  کی  خدمت  نہ  کرنے  کے  نتیجے  ہیں۔  یہ  قہر  الٰہی  ہے۔  یہ  آثار  قیامت  ہیں۔  سمجھے؟  اور  کیا  تم  اپنے  گاؤں  کو  بھی  زمین  کے  پیٹ  میں  اتار  دو  گے؟  بتاؤ!‘‘  اس  قسم  کے  جذباتی  خطبوں  کے  بعد  مقتدیوں  میں  ذرا  سا  اضافہ  ہوتا  اور  ایک  دو  روز  تک  گھی  لگے  وظیفے  آنے  لگتے۔  پھر  وہی  سناٹا  عود  کر  آتا،  جس  میں  زبدہ  کی  آنکھیں  چمکتیں،  شمسن  کا  جسم  لچکتا۔  ٹین  کے  خالی  بکسوں  میں  سوکھے  ٹکڑے  اور  بچوں  کے  بلوری  بنٹے  بجتے  اور  تالیاں  بجاتے  اور  قمرن  کی  گڑیاں  ننگی  ہو  ہوکر  ایک  دوسرے  میں  گھسی  پڑتیں۔  مولوی  ابل  کے  دو  ایسے  سہارے  تھے  جوکبھی  نہ  ٹوٹے،  اللہ  جل  شانۂ  اور  چودھری  فتح  داد۔ا  للہ  جل  شانہٗ  کا  یہی  کرم  کیا  کم  تھا  کہ  مولوی  ابل  اور  زیب  النساء  اب  تک  زندہ  تھے  اور  اب  تک  زندہ  تھے  اور  اب  تک  ان  کی  ساری  اولاد  زندہ  تھی  اور  مہرالنساء  کا  بیاہ  اس  ٹھاٹ  سے  ہوا  تھا  کہ  زبدہ  اور  شمسن  کے  لئے  رشتے  کے  پیاموں  کا  سلسلہ  ٹوٹنے  میں  نہ  آتا  تھا۔  لیکن  مولوی  ابل  جس  شدت  سے  مہرالنساء  کے  بر  کی  تلاش  میں  سرگرداں  رہتا  تھا  اسی  شدت  سے  وہ  زبدۃالنساء  اور  شمس  النساء  کے  لئے  آنے  والے  پیاموں  سے  متنفر  تھا۔  ابھی  تو  کل  کی  بچیاں  ہیں  بھئی۔  ابھی  تو  گڑیوں  سے  کھیلتی  ہیں۔  شمسن  نے  ابھی  قرآن  مجید  بھی  ختم  نہیں  کیا۔  میں  ذرا  ذرا  سی  پونی  ایسی  بچیوں  کو  کس  دل  سے  اٹھا  کر  پرائے  گھر  میں  پٹخ  آؤں  زبان  و  بان  نہیں  دوں  گا۔  اگلے  سال  دیکھا  جائےگا۔‘‘  ’’دیکھا  جائےگا۔‘‘  وہ  زیب  النساء  سے  زبدہ  اور  شمسن  پر  بے  تحاشا  آئی  ہوئی  جوانی  کی  اطلاعیں  پاکر  کہتا،  ’’اللہ  تعالیٰ  جل  شانۂ  رحم  فرمائےگا۔  تو  کل  بڑی  چیز  ہے  عارف  کی  ماں!کسان  جب  دھرتی  میں  بیج  بوتا  ہے  تو  اللہ  جل  شانۂ  پر  تو  کل  کرتا  ہے۔  توکل  نہ  کرے  تو  بیج  وہیں  مٹی  میں  مٹی  ہو  کر  رہ  جائے  یہی  تو  کل  بیج  کو  چٹخاتا  ہے  اور  دھرتی  کو  چیر  پودا  نکالتا  ہے  اور  سبز  پتیوں  کی  کوکھ  میں  بالیوں  اور  بھٹوں  کو  پروان  چڑھاتا  ہے،  سمجھیں  عارف  کی  ماں؟‘‘  ’’پرکسان  بیج  تو  بوتا  ہے!‘‘  زیب  النساء  بحث  کرتی،  ’’تم  نے  کیا  کیا  ہے؟‘‘  ’’الحمداللہ‘‘  مولوی  ابل  کہتا،  ’’میں  نے  بہت  کچھ  کیا  ہے۔  میں  نے  ہر  نماز  کے  بعد  دعائیں  مانگی  ہیں؟‘‘  اور  زیب  النساء  لاجواب  ہو  جاتی۔  دعاؤں  کے  بعد  مولوی  ابل  کا  ذہن  چودھری  فتح  داد  کی  طرف  منتقل  ہو  جاتا۔  آج  کتنے  برسوں  سے  اس  خدا  ترس  انسان  نے  اس  کے  گھر  میں  ہر  شام  کو  وظیفہ  بھجوا  دیا  تھا  اور  کتنی  پابندی  سے  ہر  فصل  پر  مولوی  ابل  کو  پوشاک  پہنائی  تھی  اور  لطف  کی  بات  یہ  ہے  کہ  دوسروں  کی  طرح  ڈھنڈورا  نہیں  بیٹا  تھا۔  لیکن  اب  چند  روز  سے  چودھری  فتح  داد  بیمار  رہنے  لگا  تھا۔  ایک  بوڑھے  نائی  نے  جوعرصے  سے  جراحی  کا  کام  کر  رہا  تھا۔  چودھری  کی  ریڑھ  کی  ہڈی  پھوڑے  کے  آس  پاس  کچھ  ایسی  نشترزنی  کی  کہ  یہ  پھوڑا  شام  تک  سوج  کر  پھوٹ  پڑا  اور  بہنے  لگا۔  ساتھ  ہی  چودھری  کو  لرزے  کے  بخار  نے  آ  لیا  اور  علاقے  کے  حکیموں  کا  تانتا  بندھ  گیا۔  ان  دنوں  مولوی  ابل  کے  گھر  پر  مردنی  چھائی  رہتی۔  ایک  تو  مہر  النساء  سے  اس  کی  ساس  کا  برتاؤ  سوہان  روح  تھا،  اس  پر  چودھری  نہ  ہوتا  تو  آج  تک  ہم  میں  سے  آدھے  آدمی  تو  فاقوں  سے  مر  گئے  ہوتے۔  اللہ  جل  شانۂ  کے  حضور  میں  اس  کی  صحت  کی  دعا  کرو  بد  بختو!‘‘  مولوی  ابل  ان  دنوں  ہر  روز  صبح  و  شام  چودھری  فتح  داد  کے  ہاں  مزاج  پر  سی  کو  جاتا۔  مگر  وہاں  عیادت  کرنے  والوں  کے  ہجوم  میں  کبھی  کوئی  گھر  کی  بات  نہ  ہو  سکی۔  بس  اتنا  ہوتا  کہ  مولوی  ابل  کو  دیکھ  چودھری  تعظیماً  اٹھنے  کی  کوشش  کرتا  اور  پھر  کراہ  کر  اسی  طرح  منہ  کے  بل  گر  جاتا۔  ’’دعا  فرمائیے  قبلہ۔‘‘  وہ  آہستہ  سے  کہتا  اور  مولوی  ابل  آنسو  لا  کر  آسمان  کی  طرف  انگلی  اٹھاتا  اور  کہتا،  ’’وہی  شافی  مطلق  آپ  کو  صحت  کلی  عطا  فر  مائےگا۔۔۔‘‘  لیکن  ایک  روز  جب  مولوی  ابل  چودھری  کے  ہاں  گیا  تو  وہاں  سوائے  اس  کے  ایک  بیٹے  کے  اور  کوئی  نہ  تھا۔  چودھری  کی  طبیعت  بھی  خلاف  معمول  سنبھلی  ہوئی  تھی۔  آج  وہ  حسب  عادت  تعظیماً  کچھ  اٹھا  لیکن  کراہا  نہیں۔  لڑکے  کو  اشارہ  کر  کے  باہر  بھیج  دیا  اور  بولا،  ’’بیٹیاں  کیسی  ہیں  قبلہ؟‘‘  ’’الحمداللہ۔  اچھی  ہیں۔  دعا  گو  ہیں۔‘‘  مولوی  ابل  نے  جواب  دیا۔  ’’سنا  ہے  بہت  پیغام  آ  رہے  ہیں؟‘‘  چودھری  نے  پوچھا۔  مولوی  ابل  ابھی  تک  یہ  سمجھے  بیٹھا  تھا  کہ  لڑکیوں  کے  پیغام  طرفین  کے  درمیان  سر  بستہ  رازوں  کی  حیثیت  رکھتے  ہیں۔  وہ  یہ  نہیں  جانتا  تھا  کہ  جوانی  کا  ڈنکا  پٹتا  ہے  تو  کوئی  راز  راز  نہیں  رہتا۔  چونک  کر  بولا،  ’’جی  ہاں  بہت  آ  رہے  ہیں۔‘‘  ’’پھر؟  کوئی  فیصلہ  فرمایا  آپ  نے؟‘‘  چودھری  مسلسل  مولوی  ابل  کی  طرف  دیکھے  جا  رہا  تھا۔  مولوی  ابل  گھبرا  سا  گیا۔  کچھ  کہنے  کے  لئے  ہونٹ  کھولے  مگر  محسوس  کیا  کہ  اچانک  تالو  زبان  اور  حلق  خشک  ہو  گئے  ہیں۔  کچھ  نگل  کر  بولا،  ’’جی  فیصلہ  میں  کیا  کروں۔  یہ  تو  اللہ  جل  شانۂ  کرےگا۔  جس  خالی  ڈھنڈار  گھر  میں  خلال  کے  لئے  تنکا  تک  نہ  ملے  وہاں  بیٹیوں  کے  رشتے  کون  طے  کرتا  پھرے۔‘‘  ’’تو  قبلہ  کیا  میں  مر  گیا  ہوں؟‘‘  چودھری  فتح  داد  کی  آواز  میں  بھراہٹ  تھی۔  ’’آپ  کے  دشمن  مریں۔‘‘  مولوی  ابل  فوراً  بول  اٹھا،  ’’آپ  اللہ  جل  شانۂ  کے  فضل  سے  تندرست  ہو  جائیں  تو  پھر  بیٹھ  کر  طے  کر  لیں  گے۔‘‘  ’’جی  ہاں‘‘  چودھری  نے  ہمدردانہ  انداز  میں  کہا۔  ’’فوراً  طے  ہونا  چاہئے۔  گھر  میں  جوان  لڑکی  بیٹھی  ہو  تو  ایک  ایک  دن  ایک  ایک  صدی  بن  جاتا  ہے،  اللہ  تعالیٰ  سب  سامان  کر  دےگا۔۔۔  وظیفہ  تو  باقاعدہ  پہنچ  رہا  ہے  نا؟‘‘  ’’جی  ہاں‘‘  مولوی  ابل  نے  جواب  دیا،  ’’باقاعدہ۔‘‘  ’’اللہ  قبول  فرمائے۔‘‘  چودھری  فتح  داد  نے  آہستہ  سے  دعا  کی۔  ’’آمین۔‘‘  مولوی  ابل  نے  عادتاً  اس  دعا  کی  تائید  کر  دی۔  کچھ  دیر  خاموشی  رہی،  چودھری  ذرا  سا  کراہا۔  پھر  بولا،  ’’سنا  ہے  بیٹی  مہرالنساء  اور  شمیم  احمد  کی  خوب  نبھ  رہی  ہے،  پر  ساس  اس  کے  پاؤں  نہیں  ٹکنے  دیتی۔‘‘  ’’جی  ہاں۔‘‘  مولوی  ابل  نے  بڑے  دکھ  سے  کہا،  ’’لیکن  میں  نے  کبھی  کوئی  دخل  نہیں  دیا۔  بیٹی  بیاہ  دی  جائے  تو  پرائی  ہو  جاتی  ہے۔‘‘  ’’پر  ساس  سے  کیوں  نہیں  بنتی؟‘‘  ’’بس  وہی  غریبی  مفلسی  کے  طعنے۔  تو  کنگلی  ہے،  تو  سوکھے  ٹکڑوں  پرپلی  ہے،  تیرے  کپڑوں  سے  کفن  کی  بو  آتی  ہے،  تو  اپنے  ساتھ  کیا  لائی  ہے؟  وہی  عورتوں  کی  باتیں۔‘‘  ’’ہوں‘‘  چودھری  فتح  داد  کچھ  دیر  تک  سوچتا  رہا  پھر  بولا،  ’’بیٹی  پرائی  نہیں  ہو  جاتی  قبلہ!  بیاہ  کے  بعد  تو  اس  کے  حقوق  بڑھ  جاتے  ہیں۔  اب  اگر  ساس  اس  قسم  کی  ہے  تو  آپ  کا  فرض  ہےکہ  اسے  ان  طعنوں  کا  موقع  ہی  نہ  دیں۔  وہ  بیٹی  مہرانساء  کو  کنگلی  کہتی  ہے  نا؟  اب  ہماری  بیٹی  کے  بچہ  ہوگا  تو  اس  کے  لیے  آپ  ریشم  کے  کپڑے  اور  طلائی  ٹوپیاں  اور  سونے  کے  گنگھروؤں  والے  کنگن  بھیج  دیجئے  اور  پھر  دیکھئے  کس  طرح  بیٹی  کا  مان  بھی  بڑھے  گا  اور  بڑھیا  کی  پلید  زبان  بھی  کٹ  جائے  گی۔  ٹھیک  ہے  نا  قبلہ؟‘‘  ٹھیک  ہے،  مولوی  ابل  نے  سوچا۔  بہت  حد  تک  ٹھیک  ہے،  مگر  ایک  حد  تک  محال  بھی  ہے۔  یہ  سب  سامان  آخر  آئےگا  کہاں  سے؟  اور  کیا  عارف  کی  ماں  نے  آج  سے  آٹھ  مہینے  پہلے  مہرن  کے  بارے  میں  جو  انداز  لگایا  تھا  وہ  درست  تھا؟  اب  مولوی  ابل  کا  وہاں  دیر  تک  نچلا  بیٹھے  رہنا  مشکل  تھا۔  تو  کیا  سچ  مچ  مہرن  بیٹی  کے  بچہ  پیدا  ہونے  والا  ہے؟  اس  نے  تو  زیب  النساء  سے  کبھی  پوچھا  ہی  نہ  تھا  اور  زیب  النساء  نے  بھی  حیا  کے  مارے  کبھی  کوئی  بات  نہیں  کی  تھی۔  اسے  معلوم  تھا  کہ  مولوی  ابل  بیٹیوں  کے  پیٹوں  کو  ٹٹولنے  پھر  نے  کے  سخت  خلاف  ہے۔  مولوی  ابل  ڈیوڑھی  ہی  سے  پکارا،  ’’عارف  کی  ماں!‘‘  زیب  النساء  بھاگی  آئی،  ’’خدا  خیر  کرے  کیا  ہوا؟  چودھری  کیسا  ہے؟‘‘  ’’اللہ  جل  شانۂ  رحم  فرمائےگا۔‘‘  مولوی  ابل  بولا،  ’’عارف  کی  ماں!  سنو  مہرن  بیٹی  کیسی  ہے؟‘‘  زیب  النساء  چونکی،  ’’تمہیں  کس  نے  بتایا؟‘‘  ’’کب  تک  ہوگا؟‘‘  مولوی  ابل  آج  تو  آپے  سے  باہر  ہو  رہے  تھا۔  ’’بس  اللہ  چاہےگا  تو  آج  کل  میں۔‘‘  زیب  النساء  جھینپ  کر  بولی،  ’’پر  تمہیں  کس  نے  بتایا؟‘‘  مولوی  ابل  تقریر  کے  سے  انداز  میں  بولا،  ’’بس  یہی  موقع  ہے  جب  ہم  مہرن  بیٹی  کو  ساس  کے  طعنوں  تشنعوں  سے  چھٹکارا  لا  سکتے  ہیں۔  ہم  اپنے  نواسے  نواسی  کے  لئے  بہت  سا۔۔۔‘‘  ’’اللہ  کرے  نواسہ  ہو۔‘‘  زیب  النساء  نے  مولوی  ابل  کی  بات  کاٹ  دی۔  ’’جو  کچھ  بھی  ہو‘‘  مولوی  ابل  نے  ٹوٹے  تار  کو  جوڑا،  ’’ہم  بچے  کے  لئے  بہت  سا  سامان  بھیج  کر  اپنی  بیٹی  کا  مان  بھی  بڑھائیں  گے  اور  اس  بدبخت  بڑھیا  کی  پلید  زبان  بھی  کھینچ  لیں  گے  ہمیشہ  کے  لئے  ٹھیک  ہے  نا؟‘‘  ’’کہنا  تو  بڑا  آسان  ہے  پر  کروگے  کہاں  سے؟‘‘  زیب  النساء  نے  پوچھا۔  ’’تو  کل  عارف  کی  ماں،  تو  کل۔‘‘  مولوی  ابل  کے  ذہن  میں  چودھری  فتح  داد  کا  میٹھا  میٹھا  ہمدردانہ  لہجہ  گھوم  رہا  تھا۔  ’’اللہ  جل  شانۂ  پر  تکیہ  کرو۔‘‘  مولوی  ابل  کو  اس  وقت  چودھری  پر  تکیہ  تھا۔  شام  ہوتے  ہی  زیب  النساء  نے  برقع  اوڑھا،  عارف  کو  ساتھ  لیا  اور  مہر  النساء  کےہاں  چلی  گئی۔  رات  گئے  واپس  آئی۔  برقعے  کو  ایک  طرف  رکھ  کر  آہستہ  سے  بولی،  ’’جاگ  رہے  ہو  عارف  کے  ابا؟‘‘  ’’ہاں  عارف  کی  ماں۔  کیوں!‘‘  مولوی  ابل  نے  لحاف  میں  سر  نکالا۔  ’’بڑی  تکلیف  میں  ہے  مہرن  بیٹی۔  شمیم  احمد  رو  رہا  تھا  بےچارہ،  شاید  کل  تک  ہو  جائےگا۔‘‘  زیب  النساء  نے  بڑی  کھنکی  ہوئی  آواز  میں  سر  گوشی  کی۔  ’’سچ  اماں؟‘‘  زبدہ  تڑپ  کر  بستر  پر  اٹھ  بیٹھی۔  ’’ارے!‘‘  مولوی  ابل  اور  زیب  النساء  حیران  رہ  گئے  اور  پھر  اس  موضوع  پر  مزید  اظہار  رائے  کیے  بغیر  سو  گئے۔  دوسرے  روز  بھی  کچھ  ایسی  ہی  کیفیت  رہی۔  جب  بیٹی  مارے  درد  کے  چیختی  ہے  اور  ماں  باپ  مارے  خوشی  کےپھولے  نہیں  سماتے  اور  پھر  آدھی  رات  کو  ایک  نائن  نے  ڈیوڑھی  کا  دروازہ  کھٹکھٹایا۔  مولوی  ابل  نے  لپک  کر  زنجیر  کھولی  مہرن  کے  ہاں  بیٹا  ہوا  تھا،  سارا  گھر  جاگ  اٹھا  اور  جب  کافی  دیر  کے  بعد  سب  اپنی  اپنی  مسکراہٹیں  سمیٹ  کر  اونگھنے  لگے  تو  مولوی  ابل  زیب  النساء  کے  پاس  آیا،  ’’اب  کیا  ہوگا؟‘‘  ’’چودھری  کیسا  ہے؟‘‘  زیب  النساء  نے  پوچھا۔  ’’اللہ  جل  شانۂ  ہی  رحم  فرمائے‘‘  مولوی  ابل  نے  کہا۔  زیب  النساء  اس  کے  ساتھ  لگ  کر  بیٹھ  گئی۔  ’’طلائی  ٹوپیوں  اور  سونے  کے  کنگوں  کو  تو  جھونکو  بھاڑ  میں،  میں  تو  کہتی  ہوں  اگر  ریشم  کا  ایک  ایک  چولا  چنی  ہی  بنوا  لیں  تو  ناک  رہ  جائے  کوئی  سبیل  ہے؟‘‘  ’’سبیل؟‘‘  مولوی  ابل  سوچ  میں  پڑ  گیا  اور  جب  بولا  تو  اس  کی  آواز  میں  غصہ  تھا،  ’’تمہاری  عقل  بھی  تو  ایڑی  میں  ہے  اور  جانے  وہاں  بھی  ہے  کہ  نہیں۔  سات  بیٹیاں  ہیں  اور  پہلی  ہی  بیٹی  بیاہ  پر  کپڑے  لتے  اور  گہنے  پاتے  یہاں  تک  کہ  انگلیوں  کے  چھلے  بھی  جہیز  میں  دے  ڈالے  آخر  ایک  بھوکے  مرجھلے  امام  مسجد  کی  بیٹی  کا  بیاہ  تھا  وہ  کوئی  نواب  زادی  تو  تھی  نہیں  کہ  کوئی  انگلی  دھرتا۔  اب  ہاتھ  بھر  لونڈا  پیدا  ہوا  ہے  تو  اس  کے  لئے  دو  ہاتھ  کپڑا  موجود  نہیں  اور  پوچھتی  ہے  کوئ  سبیل  ہے؟نہیں  کوئی  سبیل،  کفن  بھی  تو  نہیں  کہ  اٹھا  کر  نواسے  کو  پہنا  دیتا۔‘‘  ’’بکنے  کیوں  لگے؟‘‘  زیب  النساء  بھی  غصے  میں  بولی،  ’’کفن  پہنیں  اس  کے  دشمن۔  اللہ  وہ  سہرے  باندھے۔  اب  یہ  تو  مجھ  سے  نہیں  ہوگا  کہ  خالی  ہاتھ  مٹکاتی  مہرن  کے  پاس  جاؤں  اس  کی  کمینی  ساس  کے  سامنے  اور  زبانی  صدقے  قربان  ہو  کر  واپس  آجاؤں  لعنتوں  کی  گٹھری  اٹھا  کر  مجھ  سے  تو  یہ  نہیں  ہوگا،  جینا  اجیرن  ہو  جائےگا  میری  بیٹی  کا۔  ساس  ناک  میں  دم  کر  دےگی۔  آنکھیں  نہیں  اٹھ  سکیں  گی  کسی  کے  سامنے،  زبدہ  اور  شمسن  کو  بھی  کوئی  نہیں  پوچھےگا۔  سب  کو  پتہ  چل  جائےگا  کہ  جو  کچھ  تھا  وہ  ایک  دم  اگل  بیٹھے  اور  اب  وہی  سوکھے  ٹکڑے  توڑتے  پھرتے  ہیں،  ساری  عمر  کنواریاں  بیٹھی  رہیں  گی۔‘‘  ’’بیٹھی  رہیں۔‘‘  مولوی  ابل  طیش  میں  آ  گیا۔  ’’اب  کہو  تو  سر  پھوڑ  ڈالوں  اپنا،  کہہ  جو  دیا  کہ  میرے  پاس  کفن  تک  نہیں  اور  تو  ریشم  کا  کپڑا  مانگتی  ہے؟  کچھ  نہیں  میرے  پاس  سمجھیں؟  میرےپاس  کچھ  بھی  نہیں۔‘‘  مولوی  ابل  باہر  نکل  گیا۔  زیب  النساء  کچھ  دیر  تک  اس  خیال  سےچپ  پاپ  بیٹھی  رہی  کہ  وہ  آنگن  میں  کچھ  دیر  ٹہل  کر  اندر  آ  جائےگا،  مگر  جب  ڈیوڑھی  کے  دروازے  کی  زنجیر  کھلنے  کی  آواز  آئی  تو  وہ  بلبلا  کر  رو  دی  اور  زبدۃالنساء  اور  شمس  النساء  تڑپ  کر  بستروں  میں  سے  نکلیں  اور  بلکتی  ہوئی  اپنی  ماں  سے  لپٹ  گئیں۔  مولوی  ابل  سیدھا  مسجد  میں  گیا۔  وضو  کرکے  دیر  تک  تہجد  پڑھتا  رہا۔  پھر  صبح  کی  اذان  دے  کر  کلام  پاک  کی  تلاوت  شروع  کردی۔  چند  نمازی  آئے  تو  جماعت  کرائی  اور  سورج  طلوع  ہونے  پر  گھر  آیا  تو  زیب  النساء  اسی  جگہ  بیٹھی  اپنی  سوجی  سوجی  آنکھوں  سے  دیوار  کو  گھورے  جا  رہی  تھی  اور  زبدہ  اور  شمسن  اس  کے  پاس  گھٹریاں  بنی  ہوئی  پڑی  سو  رہی  تھیں۔  وہ  مجرموں  کی  طرح  چپکے  سے  اپنی  چار  پائی  تک  گیا  اور  یوں  بےحس  وحرکت  بیٹھ  گیا  جیسے  اسے  تصویر  اتر  وانا  ہے۔  زیب  النساء  کی  نظریں  دیوار  سے  اتر  کر  زمین  پر  جم  گئیں۔  مولوی  ابل  کی  نظروں  نے  ان  کا  تعاقب  کیا  مگر  مڈبھیڑ  نہ  ہو  سکی۔  پھر  جانے  اسے  کیا  خیال  آیا  کہ  اس  نے  زور  کی  آہ  بھری۔  اب  زیب  النساء  سے  نہ  رہا  گیا،  فوراً  اس  کی  طرف  دیکھنے  لگی۔  مولوی  ابل  کے  ہونٹوں  پر  مری  مری  مسکراہٹ  نمودار  ہوئی  اور  اس  کی  آنکھوں  نے  کہا،  ’’ادھر  آؤ۔‘‘  زیب  النساء  اٹھ  کر  اس  کے  پاس  گئی۔  اب  مولوی  ابل  موم  ہو  چکا  تھا۔  ’’کہاں  چلے  گئے  تھے۔‘‘  زیب  النساء  نے  بڑی  پیار  بھری  شکایت  کی۔  ’’کیوں  گئے  تھے؟‘‘  ’’کیوں  جاتے  ہیں؟‘‘  ’’کچھ  سوچا؟’’  ’’ہاں‘‘  ’’کیا  سوچا؟‘‘  ’’یہی  کہ  صبح  ہو  گئی  ہے۔  تمہیں  تو  ماں  ہونے  کے  سبب  رات  ہی  کو  مہرن  کے  ہاں  پہنچ  جانا  چاہیئے  تھے۔  رات  کو  نہ  جا  سکیں  تو  اب  اس  وقت  تو  تمہارا  جانا  بہت  ضروری  ہے۔‘‘  ’’خالی  ہاتھ؟‘‘  ’’نہیں۔‘‘  ’’پھر؟‘‘  ’’یہی  تو  سوچ  رہا  ہوں۔  تم  نے  کیا  سوچا؟‘‘  ’’یہی۔‘‘  کچھ  دیر  تک  دونوں  خاموش  بیٹھے  رہے۔  ’’سنو!‘‘  زیب  النساء  بولی،  ’’کہیں  سے  دس  روپے  قرضہ  مل  جائےگا؟‘‘  مولوی  ابل  نے  بھویں  اٹھا  کر  اس  کی  طرف  دیکھا  اور  دیکھتا  رہ  گیا۔  پھر  ہونٹوں  کو  سکیڑ  کر  زمین  کو  گھورا  اور  گھٹنوں  پر  ہاتھ  رکھ  یوں  آہستہ  آہستہ  اٹھا  جیسے  کمر  ٹوٹی  ہوئی  ہے۔  تھکے  ہوئے  لہجے  میں  بولا،  ’’ابو  البرکات  کو  کون  عقل  کا  اندھا  قرضہ  دےگا  عارف  کی  ماں۔  مجھے  سب  لوگ  بہت  اچھی  طرح  جانتے  ہیں۔  سوکھے  ٹکڑے  پیٹ  میں  جاکر  آنکھوں  میں  سے  جھانکنے  لگتے  ہیں۔  مجھے  تو  اندھیرا  نظر  آتا  ہے۔  سوچتا  ہوں  آج  نواسے  کے  لئے  دو  گز  کپڑا  نہ  بھیج  سکا  تو  پھر  اس  گاؤں  میں  کاہے  کو  رہوں  گا۔‘‘  زیب  النساء  بڑی  مہارت  سے  امڈے  ہوئے  آنسو  پی  گئی۔  بولی،  ’’چوہدری  کیسا  ہے؟‘‘  ’’وہیں  جاتا  ہوں۔‘‘  مولوی  ابل  نے  جماہی  لے  کر  کہا،  ’’ذرا  سا  بھی  اچھا  ہوات  و  مہرن  کا  ضرور  پوچھےگا۔  ہو  سکتا  ہے  اللہ  جل  شانہٗ  کوئی  سبیل  پیدا  کر  دے۔‘‘  مولوی  ابل  کافی  دیر  تک  واپس  نہ  آیا۔  زیب  النساء  نے  برقعے  کو  جھاڑ  کر  الگنی  پر  ڈال  دیا  اور  عارف  کو  منہ  ہاتھ  دھونے  اور  تیار  ہو  جانے  کو  کہا۔  زبدہ  اور  شمسن  نے  ضد  کی  کہ  وہ  بھی  اپنے  بھانجے  کو  دیکھنے  جائیں  گی۔’’ابھی  ٹھہرو  بیٹی!‘‘  زیب  النساء  یوں  آہستہ  سے  بولی  جیسے  اس  وقت  ذرا  سی  بھی  بلند  آواز  سے  بولی  تو  کوئی  چیز  چھن  سے  ٹوٹ  رہ  جائےگی۔  ’’انتظار۔‘‘  ’’انتظار۔‘‘  ماں  کے  تیور  دیکھ  کر  بچے  بھی  سہمے  بیٹھے  تھے  اور  ماں  چڑیا  کے  اڑنے  تک  سے  چونک  کر  ڈیوڑھی  کی  طرف  دیکھنے  لگتی  تھی  اور  پھر  ڈیوڑھی  کے  کواڑ  ڈھڑاک  سے  بج  کر  کھلے  اور  مولوی  ابل  زندگی  میں  شاید  پہلی  بار  بھاگتا  اور  ہانپتا  ہوا  اندر  آیا  اور  چلایا،  ’’عارف  کی  ماں،  اے  عارف  کی  ماں۔‘‘  زیب  النساء  باہر  لپکی  اور  اس  کے  پیچھے  زبدہ  شمسن،  عارف،  قمرن،  عمدہ  اور  دوسرے  بچے  یوں  نکلے  جیسے  کہ  کمرے  میں  سے  کسی  بگولے  نے  انہیں  اٹھا  کر  باہر  بکھیر  دیا  ہے  اور  مولوی  ابل  اسی  بجتے  ہوئے  لہجے  میں  چلایا،  ’’مبارک  ہو  عارف  کی  ماں!  تم  نواسے  کے  چولے  کو  رو  رہی  تھیں  اور  اللہ  جل  شانہٗ  نے  چولے،  چنی  اور  ٹوپی  تک  کا  انتظام  فرما  دیا۔  جنازے  پر  کچھ  نہیں  تو  بیس  روپے  تو  ضرور  ملیں  گے۔  ابھی  کچھ  دیر  تک  جنازہ  اٹھےگا۔۔۔چودھری  فتح  داد  مر  گیا  ہے  نا۔‘‘  زیب  النساء  نے  اس  زور  سے  اپنی  چھاتی  پر  ہاتھ  مارا  کہ  بچے  دہل  کر  رو  دیے۔  اور  پھر  ایک  دم  جیسے  کسی  نے  مولوی  ابل  کو  گردن  سے  دبوچ  لیا،  اس  کی  اوپر  اٹھی  ہوئی  پتلیاں  بہت  اوپر  اٹھ  گئیں۔  پھر  ایک  لمحے  کے  درد  ناک  سناٹے  کے  بعد  مولوی  ابل  جو  مرد  کے  چلا  چلا  کر  رونے  کو  ناجائز  اور  خلاف  شرع  قرار  دیتا  تھا،  چلا  چلا  کر  رونے  لگا  اور  بچوں  کی  طرح  پاؤں  پٹختا  ہوا  ڈیوڑھی  کے  دروازے  میں  سے  نکل  کر  باہر  بھاگ  گیا۔ ']"
अहमद नदीम क़ासमी,[]
اسرار الحق مجاز,"['  رات  کا  وقت  تھا۔  مجاز  کسی  میخانے  سے  نکل  کر  یونیورسٹی  روڈ  پر  ترنگ  میں  جھومتے  ہوئے  چلے  جارہے  تھے۔  اسی  اثناء  میں  ادھر  سے  ایک  تانگہ  گزرا۔  مجاز  نے  اسے  آواز  دی۔  تانگہ  رک  گیا۔  آپ  اس  کے  قریب  آئے  اور  لہرا  کر  بولے،  ’’اماں  صدر  جاؤ  گے؟‘‘  ’’ہاں  جاؤں  گا۔‘‘  ’’اچھا  تو  جاؤ۔‘‘  کہہ  کر  مجاز  لڑھکتے  ہوئے  آگے  بڑھ  گئے۔ ', '  مجاز  تنہا  کافی  ہاؤس  میں  بیٹھے  تھے  کہ  ایک  صاحب  جو  ان  کے  روشناس  نہیں  تھے،  ان  کے  ساتھ  والی  کرسی  پر  آ  بیٹھے۔  کافی  کا  آرڈر  دے  کر  انہوں  نے  اپنی  کن  سری  آواز  میں  گنگنانا  شروع  کیا۔  احمقوں  کی  کمی  نہیں  غالبؔ  ایک  ڈھونڈو  ہزار  ملتے  ہیں  مجاز  نے  ان  کی  طرف  دیکھتے  ہوئے  کہا،  ’’ڈھونڈنے  کی  نوبت  ہی  کہاں  آتی  ہے  حضرت!  خود  بخود  تشریف  لے  آتے  ہیں۔‘‘ ', '  کفر  کیا  تثلیث  کیا  الحاد  کیا  اسلام  کیا  تو  بہر  صورت  کسی  زنجیر  میں  جکڑا  ہوا  توڑ  سکتا  ہے  تو  پہلے  توڑ  دے  سب  قید  و  بند  بیڑیوں  کے  ساز  پر  نغمات  آزادی  نہ  گا ', '  تاج  جب  مرد  کے  ماتھے  پہ  نظر  آتا  ہے  یک  بیک  خوں  مری  آنکھوں  میں  اتر  آتا  ہے  جب  نظر  آتا  ہے  عورت  کی  جبیں  پر  مجھ  کو  عجز  و  تسلیم  کا  ہر  نقش  ابھر  آتا  ہے ', '  مجاز  سے  کسی  نے  پوچھا،  ’’مجاز  صاحب،  آپ  کو  عورتوں  نے  کھایا  یا  آپ  کے  قدر  دانوں  نے،  یا  شراب  نے؟‘‘  شراب  کا  گلاس  منہ  سے  لگاتے  ہوئے  مجاز  بولے،  ’’ہم  نے  سب  کو  برابر  کا  حصہ  دیا  ہے۔‘‘ ', '  مجھے  ساغر  دوبارہ  مل  گیا  ہے  تلاطم  میں  کنارا  مل  گیا  ہے  مری  بادہ  پرستی  پر  نا  جاؤ  جوانی  کو  سہارا  مل  گیا  ہے ', '  فلمی  اخبار  کے  ایڈیٹر  مجاز  سے  انٹرویو  لینے  کے  لئے  مجاز  کے  ہوٹل  پہنچ  گئے۔۔۔  انہوں  نے  مجاز  سے  ان  کی  پیدائش،  عمر،  تعلیم  اور  شاعری  وغیرہ  کے  متعلق  کئی  سوالات  کرنے  کے  بعد  دبی  زبان  میں  پوچھا،  ’’میں  نے  سنا  ہے  قبلہ،  آپ  شراب  بہت  زیادہ  پیتے  ہیں۔  آخر  اس  کی  کیا  وجہ  ہے؟‘‘  ’’کس  نامعقول  نے  آپ  سے  یہ  کہا  کہ  میں  شراب  پیتا  ہوں۔‘‘  مجاز  نے  کہا۔  ’’تو  پھر  آپ  سگریٹ  کثرت  سے  پیتے  ہوں  گے؟‘‘  ’’نہیں  میں  سگریٹ  بھی  نہیں  پیتا،  شراب  نوشی  اور  سگریٹ  نوشی  دونوں  ہی  بری  عادتیں  ہیں  اور  میں  ایسی  کسی  بری  عادت  کا  شکار  نہیں۔‘‘  مجاز  نے  جواب  دیا۔  ایڈیٹر  نے  سنجیدہ  لہجہ  میں  پوچھا،  ’’تو  آپ  میں  کوئی  بری  عادت  نہیں  ہے؟‘‘  مجازنے  اتنی  ہی  سنجیدگی  سے  جواب  دیا،  ’’مجھ  میں  صرف  ایک  ہی  بری  عادت  ہے۔۔۔  کہ  میں  جھوٹ  بہت  بولتا  ہوں۔‘‘ ', '  زندگی  ساز  دے  رہی  ہے  مجھے  سحر  و  اعجاز  دے  رہی  ہے  مجھے  اور  بہت  دور  آسمانوں  سے  موت  آواز  دے  رہی  ہے  مجھے ', '  وقت  کی  سعیٔ  مسلسل  کارگر  ہوتی  گئی  زندگی  لحظہ  بہ  لحظہ  مختصر  ہوتی  گئی  سانس  کے  پردوں  میں  بجتا  ہی  رہا  ساز  حیات  موت  کے  قدموں  کی  آہٹ  تیز  تر  ہوتی  گئی ', '  حجاب  فتنہ  پرور  اب  اٹھا  لیتی  تو  اچھا  تھا  خود  اپنے  حسن  کو  پردا  بنا  لیتی  تو  اچھا  تھا  تری  نیچی  نظر  خود  تیری  عصمت  کی  محافظ  ہے  تو  اس  نشتر  کی  تیزی  آزما  لیتی  تو  اچھا  تھا  تری  چین  جبیں  خود  اک  سزا  قانون  فطرت  میں  اسی  شمشیر  سے  کار  سزا  لیتی  تو  اچھا  تھا  یہ  تیرا  زرد  رخ  یہ  خشک  لب  یہ  وہم  یہ  وحشت  تو  اپنے  سر  سے  یہ  بادل  ہٹا  لیتی  تو  اچھا  تھا  دل  مجروح  کو  مجروح  تر  کرنے  سے  کیا  حاصل  تو  آنسو  پونچھ  کر  اب  مسکرا  لیتی  تو  اچھا  تھا  ترے  زیر  نگیں  گھر  ہو  محل  ہو  قصر  ہو  کچھ  ہو  میں  یہ  کہتا  ہوں  تو  ارض  و  سما  لیتی  تو  اچھا  تھا  اگر  خلوت  میں  تو  نے  سر  اٹھایا  بھی  تو  کیا  حاصل  بھری  محفل  میں  آ  کر  سر  جھکا  لیتی  تو  اچھا  تھا  ترے  ماتھے  کا  ٹیکا  مرد  کی  قسمت  کا  تارا  ہے  اگر  تو  ساز  بے  داری  اٹھا  لیتی  تو  اچھا  تھا  عیاں  ہیں  دشمنوں  کے  خنجروں  پر  خون  کے  دھبے  انہیں  تو  رنگ  عارض  سے  ملا  لیتی  تو  اچھا  تھا  سنانیں  کھینچ  لی  ہیں  سرپھرے  باغی  جوانوں  نے  تو  سامان  جراحت  اب  اٹھا  لیتی  تو  اچھا  تھا  ترے  ماتھے  پہ  یہ  آنچل  بہت  ہی  خوب  ہے  لیکن  تو  اس  آنچل  سے  اک  پرچم  بنا  لیتی  تو  اچھا  تھا ', '  میں  آہیں  بھر  نہیں  سکتا  کہ  نغمے  گا  نہیں  سکتا  سکوں  لیکن  مرے  دل  کو  میسر  آ  نہیں  سکتا  کوئی  نغمے  تو  کیا  اب  مجھ  سے  میرا  ساز  بھی  لے  لے  جو  گانا  چاہتا  ہوں  آہ  وہ  میں  گا  نہیں  سکتا  متاع  سوز  و  ساز  زندگی  پیمانہ  و  بربط  میں  خود  کو  ان  کھلونوں  سے  بھی  اب  بہلا  نہیں  سکتا  وہ  بادل  سر  پہ  چھائے  ہیں  کہ  سر  سے  ہٹ  نہیں  سکتے  ملا  ہے  درد  وہ  دل  کو  کہ  دل  سے  جا  نہیں  سکتا  ہوس  کاری  ہے  جرم  خودکشی  میری  شریعت  میں  یہ  حد  آخری  ہے  میں  یہاں  تک  جا  نہیں  سکتا  نہ  طوفاں  روک  سکتے  ہیں  نہ  آندھی  روک  سکتی  ہے  مگر  پھر  بھی  میں  اس  قصر  حسیں  تک  جا  نہیں  سکتا  وہ  مجھ  کو  چاہتی  ہے  اور  مجھ  تک  آ  نہیں  سکتی  میں  اس  کو  پوجتا  ہوں  اور  اس  کو  پا  نہیں  سکتا  یہ  مجبوری  سی  مجبوری  یہ  لاچاری  سی  لاچاری  کہ  اس  کے  گیت  بھی  دل  کھول  کر  میں  گا  نہیں  سکتا  زباں  پر  بے  خودی  میں  نام  اس  کا  آ  ہی  جاتا  ہے  اگر  پوچھے  کوئی  یہ  کون  ہے  بتلا  نہیں  سکتا  کہاں  تک  قصۂ  آلام  فرقت  مختصر  یہ  ہے  یہاں  وہ  آ  نہیں  سکتی  وہاں  میں  جا  نہیں  سکتا  حدیں  وہ  کھینچ  رکھی  ہیں  حرم  کے  پاسبانوں  نے  کہ  بن  مجرم  بنے  پیغام  بھی  پہنچا  نہیں  سکتا ', '  شہر  کی  رات  اور  میں  ناشاد  و  ناکارا  پھروں  جگمگاتی  جاگتی  سڑکوں  پہ  آوارا  پھروں  غیر  کی  بستی  ہے  کب  تک  در  بہ  در  مارا  پھروں  اے  غم  دل  کیا  کروں  اے  وحشت  دل  کیا  کروں  جھلملاتے  قمقموں  کی  راہ  میں  زنجیر  سی  رات  کے  ہاتھوں  میں  دن  کی  موہنی  تصویر  سی  میرے  سینے  پر  مگر  رکھی  ہوئی  شمشیر  سی  اے  غم  دل  کیا  کروں  اے  وحشت  دل  کیا  کروں  یہ  روپہلی  چھاؤں  یہ  آکاش  پر  تاروں  کا  جال  جیسے  صوفی  کا  تصور  جیسے  عاشق  کا  خیال  آہ  لیکن  کون  جانے  کون  سمجھے  جی  کا  حال  اے  غم  دل  کیا  کروں  اے  وحشت  دل  کیا  کروں  پھر  وہ  ٹوٹا  اک  ستارہ  پھر  وہ  چھوٹی  پھلجڑی  جانے  کس  کی  گود  میں  آئی  یہ  موتی  کی  لڑی  ہوک  سی  سینے  میں  اٹھی  چوٹ  سی  دل  پر  پڑی  اے  غم  دل  کیا  کروں  اے  وحشت  دل  کیا  کروں  رات  ہنس  ہنس  کر  یہ  کہتی  ہے  کہ  مے  خانے  میں  چل  پھر  کسی  شہناز  لالہ  رخ  کے  کاشانے  میں  چل  یہ  نہیں  ممکن  تو  پھر  اے  دوست  ویرانے  میں  چل  اے  غم  دل  کیا  کروں  اے  وحشت  دل  کیا  کروں  ہر  طرف  بکھری  ہوئی  رنگینیاں  رعنائیاں  ہر  قدم  پر  عشرتیں  لیتی  ہوئی  انگڑائیاں  بڑھ  رہی  ہیں  گود  پھیلائے  ہوئے  رسوائیاں  اے  غم  دل  کیا  کروں  اے  وحشت  دل  کیا  کروں  راستے  میں  رک  کے  دم  لے  لوں  مری  عادت  نہیں  لوٹ  کر  واپس  چلا  جاؤں  مری  فطرت  نہیں  اور  کوئی  ہم  نوا  مل  جائے  یہ  قسمت  نہیں  اے  غم  دل  کیا  کروں  اے  وحشت  دل  کیا  کروں  منتظر  ہے  ایک  طوفان  بلا  میرے  لیے  اب  بھی  جانے  کتنے  دروازے  ہیں  وا  میرے  لیے  پر  مصیبت  ہے  مرا  عہد  وفا  میرے  لیے  اے  غم  دل  کیا  کروں  اے  وحشت  دل  کیا  کروں  جی  میں  آتا  ہے  کہ  اب  عہد  وفا  بھی  توڑ  دوں  ان  کو  پا  سکتا  ہوں  میں  یہ  آسرا  بھی  توڑ  دوں  ہاں  مناسب  ہے  یہ  زنجیر  ہوا  بھی  توڑ  دوں  اے  غم  دل  کیا  کروں  اے  وحشت  دل  کیا  کروں  اک  محل  کی  آڑ  سے  نکلا  وہ  پیلا  ماہتاب  جیسے  ملا  کا  عمامہ  جیسے  بنیے  کی  کتاب  جیسے  مفلس  کی  جوانی  جیسے  بیوہ  کا  شباب  اے  غم  دل  کیا  کروں  اے  وحشت  دل  کیا  کروں  دل  میں  اک  شعلہ  بھڑک  اٹھا  ہے  آخر  کیا  کروں  میرا  پیمانہ  چھلک  اٹھا  ہے  آخر  کیا  کروں  زخم  سینے  کا  مہک  اٹھا  ہے  آخر  کیا  کروں  اے  غم  دل  کیا  کروں  اے  وحشت  دل  کیا  کروں  جی  میں  آتا  ہے  یہ  مردہ  چاند  تارے  نوچ  لوں  اس  کنارے  نوچ  لوں  اور  اس  کنارے  نوچ  لوں  ایک  دو  کا  ذکر  کیا  سارے  کے  سارے  نوچ  لوں  اے  غم  دل  کیا  کروں  اے  وحشت  دل  کیا  کروں  مفلسی  اور  یہ  مظاہر  ہیں  نظر  کے  سامنے  سیکڑوں  سلطان  جابر  ہیں  نظر  کے  سامنے  سیکڑوں  چنگیز  و  نادر  ہیں  نظر  کے  سامنے  اے  غم  دل  کیا  کروں  اے  وحشت  دل  کیا  کروں  لے  کے  اک  چنگیز  کے  ہاتھوں  سے  خنجر  توڑ  دوں  تاج  پر  اس  کے  دمکتا  ہے  جو  پتھر  توڑ  دوں  کوئی  توڑے  یا  نہ  توڑے  میں  ہی  بڑھ  کر  توڑ  دوں  اے  غم  دل  کیا  کروں  اے  وحشت  دل  کیا  کروں  بڑھ  کے  اس  اندر  سبھا  کا  ساز  و  ساماں  پھونک  دوں  اس  کا  گلشن  پھونک  دوں  اس  کا  شبستاں  پھونک  دوں  تخت  سلطاں  کیا  میں  سارا  قصر  سلطاں  پھونک  دوں  اے  غم  دل  کیا  کروں  اے  وحشت  دل  کیا  کروں ', '  اب  مرے  پاس  تم  آئی  ہو  تو  کیا  آئی  ہو  میں  نے  مانا  کہ  تم  اک  پیکر  رعنائی  ہو  چمن  دہر  میں  روح  چمن  آرائی  ہو  طلعت  مہر  ہو  فردوس  کی  برنائی  ہو  بنت  مہتاب  ہو  گردوں  سے  اتر  آئی  ہو  مجھ  سے  ملنے  میں  اب  اندیشۂ  رسوائی  ہے  میں  نے  خود  اپنے  کیے  کی  یہ  سزا  پائی  ہے  خاک  میں  آہ  ملائی  ہے  جوانی  میں  نے  شعلہ  زاروں  میں  جلائی  ہے  جوانی  میں  نے  شہر  خوباں  میں  گنوائی  ہے  جوانی  میں  نے  خواب  گاہوں  میں  جگائی  ہے  جوانی  میں  نے  حسن  نے  جب  بھی  عنایت  کی  نظر  ڈالی  ہے  میرے  پیمان  محبت  نے  سپر  ڈالی  ہے  ان  دنوں  مجھ  پہ  قیامت  کا  جنوں  طاری  تھا  سر  پہ  سرشارئ  عشرت  کا  جنوں  طاری  تھا  ماہ  پاروں  سے  محبت  کا  جنوں  طاری  تھا  شہریاروں  سے  رقابت  کا  جنوں  طاری  تھا  بستر  مخمل  و  سنجاب  تھی  دنیا  میری  ایک  رنگین  و  حسیں  خواب  تھی  دنیا  میری  جنت  شوق  تھی  بیگانہ  آفات  سموم  درد  جب  درد  نہ  ہو  کاوش  درماں  معلوم  خاک  تھے  دیدۂ  بیباک  میں  گردوں  کے  نجوم  بزم  پرویں  تھی  نگاہوں  میں  کنیزوں  کا  ہجوم  لیلیٰ  ناز  برافگندہ  نقاب  آتی  تھی  اپنی  آنکھوں  میں  لیے  دعوت  خواب  آتی  تھی  سنگ  کو  گوہر  نایاب  و  گراں  جانا  تھا  دشت  پر  خار  کو  فردوس  جواں  جانا  تھا  ریگ  کو  سلسلۂ  آب  رواں  جانا  تھا  آہ  یہ  راز  ابھی  میں  نے  کہاں  جانا  تھا  میری  ہر  فتح  میں  ہے  ایک  ہزیمت  پنہاں  ہر  مسرت  میں  ہے  راز  غم  و  حسرت  پنہاں  کیا  سنوگی  مری  مجروح  جوانی  کی  پکار  میری  فریاد  جگر  دوز  مرا  نالۂ  زار  شدت  کرب  میں  ڈوبی  ہوئی  میری  گفتار  میں  کہ  خود  اپنے  مذاق  طرب  آگیں  کا  شکار  وہ  گداز  دل  مرحوم  کہاں  سے  لاؤں  اب  میں  وہ  جذبۂ  معصوم  کہاں  سے  لاؤں  میرے  سائے  سے  ڈرو  تم  مری  قربت  سے  ڈرو  اپنی  جرأت  کی  قسم  اب  میری  جرأت  سے  ڈرو  تم  لطافت  ہو  اگر  میری  لطافت  سے  ڈرو  میرے  وعدوں  سے  ڈرو  میری  محبت  سے  ڈرو  اب  میں  الطاف  و  عنایت  کا  سزا  وار  نہیں  میں  وفادار  نہیں  ہاں  میں  وفادار  نہیں  اب  مرے  پاس  تم  آئی  ہو  تو  کیا  آئی  ہو ', '  بتاؤں  کیا  تجھے  اے  ہم  نشیں  کس  سے  محبت  ہے  میں  جس  دنیا  میں  رہتا  ہوں  وہ  اس  دنیا  کی  عورت  ہے  سراپا  رنگ  و  بو  ہے  پیکر  حسن  و  لطافت  ہے  بہشت  گوش  ہوتی  ہیں  گہر  افشانیاں  اس  کی  وہ  میرے  آسماں  پر  اختر  صبح  قیامت  ہے  ثریا  بخت  ہے  زہرہ  جبیں  ہے  ماہ  طلعت  ہے  مرا  ایماں  ہے  میری  زندگی  ہے  میری  جنت  ہے  میری  آنکھوں  کو  خیرہ  کر  گئیں  تابانیاں  اس  کی  وہ  اک  مضراب  ہے  اور  چھیڑ  سکتی  ہے  رگ  جاں  کو  وہ  چنگاری  ہے  لیکن  پھونک  سکتی  ہے  گلستاں  کو  وہ  بجلی  ہے  جلا  سکتی  ہے  ساری  بزم  امکاں  کو  ابھی  میرے  ہی  دل  تک  ہیں  شرر  سامانیاں  اس  کی  زباں  پر  ہیں  ابھی  عصمت  و  تقدیس  کے  نغمے  وہ  بڑھ  جاتی  ہے  اس  دنیا  سے  اکثر  اس  قدر  آگے  مرے  تخئیل  کے  بازو  بھی  اس  کو  چھو  نہیں  سکتے  مجھے  حیران  کر  دیتی  ہیں  نکتہ  دانیاں  اس  کی  جبیں  پر  سایہ  گستر  پرتو  قندیل  رہبانی  عذار  نرم  و  نازک  پر  شفق  کی  رنگ  افشانی  قدم  پر  لوٹتی  ہے  عظمت  تاج  سلیمانی  ازل  سے  معتقد  ہے  محفل  نورانیاں  اس  کی  ادائیں  لے  کے  آئی  ہے  وہ  فطرت  کے  خزانوں  سے  جگا  سکتی  ہے  محفل  کو  نظر  کے  تازیانوں  سے  وہ  ملکہ  ہے  خراج  اس  نے  لیے  ہیں  بوستانوں  سے  بس  اک  میں  نے  ہی  اکثر  کی  ہیں  نافرمانیاں  اس  کی  وہ  میری  جرأتوں  پر  بے  نیازی  کی  سزا  دینا  ہوس  کی  ظلمتوں  پر  ناز  کی  بجلی  گرا  دینا  نگاہ  شوق  کی  بیباکیوں  پر  مسکرا  دینا  جنوں  کو  درس  تمکیں  دے  گئیں  نادانیاں  اس  کی  وفا  خود  کی  ہے  اور  میری  وفا  کو  آزمایا  ہے  مجھے  چاہا  ہے  مجھ  کو  اپنی  آنکھوں  پر  بٹھایا  ہے  مرا  ہر  شعر  تنہائی  میں  اس  نے  گنگنایا  ہے  سنی  ہیں  میں  نے  اکثر  چھپ  کے  نغمہ  خوانیاں  اس  کی  مرے  چہرے  پہ  جب  بھی  فکر  کے  آثار  پائے  ہیں  مجھے  تسکین  دی  ہے  میرے  اندیشے  مٹائے  ہیں  مرے  شانے  پہ  سر  تک  رکھ  دیا  ہے  گیت  گائے  ہیں  مری  دنیا  بدل  دیتی  ہیں  خوش  الحانیاں  اس  کی  لب  لعلیں  پہ  لاکھا  ہے  نہ  رخساروں  پہ  غازہ  ہے  جبین  نور  افشاں  پر  نہ  جھومر  ہے  نہ  ٹیکا  ہے  جوانی  ہے  سہاگ  اس  کا  تبسم  اس  کا  گہنا  ہے  نہیں  آلودۂ  ظلمت  سحر  دامانیاں  اس  کی  کوئی  میرے  سوا  اس  کا  نشاں  پا  ہی  نہیں  سکتا  کوئی  اس  بارگاہ  ناز  تک  جا  ہی  نہیں  سکتا  کوئی  اس  کے  جنوں  کا  زمزمہ  گا  ہی  نہیں  سکتا  جھلکتی  ہیں  مرے  اشعار  میں  جولانیاں  اس  کی ', '  کچھ  تجھ  کو  خبر  ہے  ہم  کیا  کیا  اے  شورش  دوراں  بھول  گئے  وہ  زلف  پریشاں  بھول  گئے  وہ  دیدۂ  گریاں  بھول  گئے  اے  شوق  نظارہ  کیا  کہئے  نظروں  میں  کوئی  صورت  ہی  نہیں  اے  ذوق  تصور  کیا  کیجے  ہم  صورت  جاناں  بھول  گئے  اب  گل  سے  نظر  ملتی  ہی  نہیں  اب  دل  کی  کلی  کھلتی  ہی  نہیں  اے  فصل  بہاراں  رخصت  ہو  ہم  لطف  بہاراں  بھول  گئے  سب  کا  تو  مداوا  کر  ڈالا  اپنا  ہی  مداوا  کر  نہ  سکے  سب  کے  تو  گریباں  سی  ڈالے  اپنا  ہی  گریباں  بھول  گئے  یہ  اپنی  وفا  کا  عالم  ہے  اب  ان  کی  جفا  کو  کیا  کہئے  اک  نشتر  زہر  آگیں  رکھ  کر  نزدیک  رگ  جاں  بھول  گئے ', '  تسکین  دل  محزوں  نہ  ہوئی  وہ  سعئ  کرم  فرما  بھی  گئے  اس  سعئ  کرم  کو  کیا  کہیے  بہلا  بھی  گئے  تڑپا  بھی  گئے  ہم  عرض  وفا  بھی  کر  نہ  سکے  کچھ  کہہ  نہ  سکے  کچھ  سن  نہ  سکے  یاں  ہم  نے  زباں  ہی  کھولی  تھی  واں  آنکھ  جھکی  شرما  بھی  گئے  آشفتگیٔ  وحشت  کی  قسم  حیرت  کی  قسم  حسرت  کی  قسم  اب  آپ  کہیں  کچھ  یا  نہ  کہیں  ہم  راز  تبسم  پا  بھی  گئے  روداد  غم  الفت  ان  سے  ہم  کیا  کہتے  کیوں  کر  کہتے  اک  حرف  نہ  نکلا  ہونٹوں  سے  اور  آنکھ  میں  آنسو  آ  بھی  گئے  ارباب  جنوں  پر  فرقت  میں  اب  کیا  کہئے  کیا  کیا  گزری  آئے  تھے  سواد  الفت  میں  کچھ  کھو  بھی  گئے  کچھ  پا  بھی  گئے  یہ  رنگ  بہار  عالم  ہے  کیوں  فکر  ہے  تجھ  کو  اے  ساقی  محفل  تو  تری  سونی  نہ  ہوئی  کچھ  اٹھ  بھی  گئے  کچھ  آ  بھی  گئے  اس  محفل  کیف  و  مستی  میں  اس  انجمن  عرفانی  میں  سب  جام  بکف  بیٹھے  ہی  رہے  ہم  پی  بھی  گئے  چھلکا  بھی  گئے ', '  کمال  عشق  ہے  دیوانہ  ہو  گیا  ہوں  میں  یہ  کس  کے  ہاتھ  سے  دامن  چھڑا  رہا  ہوں  میں  تمہیں  تو  ہو  جسے  کہتی  ہے  ناخدا  دنیا  بچا  سکو  تو  بچا  لو  کہ  ڈوبتا  ہوں  میں  یہ  میرے  عشق  کی  مجبوریاں  معاذ  اللہ  تمہارا  راز  تمہیں  سے  چھپا  رہا  ہوں  میں  اس  اک  حجاب  پہ  سو  بے  حجابیاں  صدقے  جہاں  سے  چاہتا  ہوں  تم  کو  دیکھتا  ہوں  میں  بتانے  والے  وہیں  پر  بتاتے  ہیں  منزل  ہزار  بار  جہاں  سے  گزر  چکا  ہوں  میں  کبھی  یہ  زعم  کہ  تو  مجھ  سے  چھپ  نہیں  سکتا  کبھی  یہ  وہم  کہ  خود  بھی  چھپا  ہوا  ہوں  میں  مجھے  سنے  نہ  کوئی  مست  بادۂ  عشرت  مجازؔ  ٹوٹے  ہوئے  دل  کی  اک  صدا  ہوں  میں ', '  حسن  کو  بے  حجاب  ہونا  تھا  شوق  کو  کامیاب  ہونا  تھا  ہجر  میں  کیف  اضطراب  نہ  پوچھ  خون  دل  بھی  شراب  ہونا  تھا  تیرے  جلووں  میں  گھر  گیا  آخر  ذرے  کو  آفتاب  ہونا  تھا  کچھ  تمہاری  نگاہ  کافر  تھی  کچھ  مجھے  بھی  خراب  ہونا  تھا  رات  تاروں  کا  ٹوٹنا  بھی  مجازؔ  باعث  اضطراب  ہونا  تھا ', '  جنون  شوق  اب  بھی  کم  نہیں  ہے  مگر  وہ  آج  بھی  برہم  نہیں  ہے  بہت  مشکل  ہے  دنیا  کا  سنورنا  تری  زلفوں  کا  پیچ  و  خم  نہیں  ہے  بہت  کچھ  اور  بھی  ہے  اس  جہاں  میں  یہ  دنیا  محض  غم  ہی  غم  نہیں  ہے  تقاضے  کیوں  کروں  پیہم  نہ  ساقی  کسے  یاں  فکر  بیش  و  کم  نہیں  ہے  ادھر  مشکوک  ہے  میری  صداقت  ادھر  بھی  بد  گمانی  کم  نہیں  ہے  مری  بربادیوں  کا  ہم  نشینو  تمہیں  کیا  خود  مجھے  بھی  غم  نہیں  ہے  ابھی  بزم  طرب  سے  کیا  اٹھوں  میں  ابھی  تو  آنکھ  بھی  پر  نم  نہیں  ہے  بہ  ایں  سیل  غم  و  سیل  حوادث  مرا  سر  ہے  کہ  اب  بھی  خم  نہیں  ہے  مجازؔ  اک  بادہ  کش  تو  ہے  یقیناً  جو  ہم  سنتے  تھے  وہ  عالم  نہیں  ہے ']"
اعتبار ساجد,"['  ترے  جیسا  میرا  بھی  حال  تھا  نہ  سکون  تھا  نہ  قرار  تھا  یہی  عمر  تھی  مرے  ہم  نشیں  کہ  کسی  سے  مجھ  کو  بھی  پیار  تھا  میں  سمجھ  رہا  ہوں  تری  کسک  ترا  میرا  درد  ہے  مشترک  اسی  غم  کا  تو  بھی  اسیر  ہے  اسی  دکھ  کا  میں  بھی  شکار  تھا  فقط  ایک  دھن  تھی  کہ  رات  دن  اسی  خواب  زار  میں  گم  رہیں  وہ  سرور  ایسا  سرور  تھا  وہ  خمار  ایسا  خمار  تھا  کبھی  لمحہ  بھر  کی  بھی  گفتگو  مری  اس  کے  ساتھ  نہ  ہو  سکی  مجھے  فرصتیں  نہیں  مل  سکیں  وہ  ہوا  کے  رتھ  پر  سوار  تھا  ہم  عجیب  طرز  کے  لوگ  تھے  کہ  ہمارے  اور  ہی  روگ  تھے  میں  خزاں  میں  اس  کا  تھا  منتظر  اسے  انتظار  بہار  تھا  اسے  پڑھ  کے  تم  نہ  سمجھ  سکے  کہ  مری  کتاب  کے  روپ  میں  کوئی  قرض  تھا  کئی  سال  کا  کئی  رت  جگوں  کا  ادھار  تھا ', '  اولیں  شہر  کی  تسخیر  میں  پہلو  تھے  بہت  رنج  کے  خوف  کے  حیرت  کے  شکیبائی  کے  پھر  یہ  دیکھا  کہ  تن  و  جاں  کے  اثاثے  کے  عوض  مٹی  ہم  جس  پہ  قدم  رکھتے  ہیں  جس  کی  ٹھوڑی  پہ  لہو  رنگ  علم  رکھتے  ہیں  اس  کی  ممتا  کی  حرارت  سے  الگ  چیز  نہیں  جس  میں  ہم  اپنا  نسب  اپنا  جنم  رکھتے  ہیں  اپنے  ہونے  کا  بھرم  رکھتے  ہیں ', '  مجھے  ایسا  لطف  عطا  کیا  کہ  جو  ہجر  تھا  نہ  وصال  تھا  مرے  موسموں  کے  مزاج  داں  تجھے  میرا  کتنا  خیال  تھا  کسی  اور  چہرے  کو  دیکھ  کر  تری  شکل  ذہن  میں  آ  گئی  ترا  نام  لے  کے  ملا  اسے  میرے  حافظے  کا  یہ  حال  تھا  کبھی  موسموں  کے  سراب  میں  کبھی  بام  و  در  کے  عذاب  میں  وہاں  عمر  ہم  نے  گزار  دی  جہاں  سانس  لینا  محال  تھا  کبھی  تو  نے  غور  نہیں  کیا  کہ  یہ  لوگ  کیسے  اجڑ  گئے  کوئی  میرؔ  جیسا  گرفتہ  دل  تیرے  سامنے  کی  مثال  تھا  ترے  بعد  کوئی  نہیں  ملا  جو  یہ  حال  دیکھ  کے  پوچھتا  مجھے  کس  کی  آگ  جلا  گئی  مرے  دل  کو  کس  کا  ملال  تھا  کہیں  خون  دل  سے  لکھا  تو  تھا  ترے  سال  ہجر  کا  سانحہ  وہ  ادھوری  ڈائری  کھو  گئی  وہ  نہ  جانے  کون  سا  سال  تھا ', '  میں  تکیے  پر  ستارے  بو  رہا  ہوں  جنم  دن  ہے  اکیلا  رو  رہا  ہوں  کسی  نے  جھانک  کر  دیکھا  نہ  دل  میں  کہ  میں  اندر  سے  کیسا  ہو  رہا  ہوں  جو  دل  پر  داغ  ہیں  پچھلی  رتوں  کے  انہیں  اب  آنسوؤں  سے  دھو  رہا  ہوں  سبھی  پرچھائیاں  ہیں  ساتھ  لیکن  بھری  محفل  میں  تنہا  ہو  رہا  ہوں  مجھے  ان  نسبتوں  سے  کون  سمجھا  میں  رشتے  میں  کسی  کا  جو  رہا  ہوں  میں  چونک  اٹھتا  ہوں  اکثر  بیٹھے  بیٹھے  کہ  جیسے  جاگتے  میں  سو  رہا  ہوں  کسے  پانے  کی  خواہش  ہے  کہ  ساجدؔ  میں  رفتہ  رفتہ  خود  کو  کھو  رہا  ہوں ', '  جو  خیال  تھے  نہ  قیاس  تھے  وہی  لوگ  مجھ  سے  بچھڑ  گئے  جو  محبتوں  کی  اساس  تھے  وہی  لوگ  مجھ  سے  بچھڑ  گئے  جنہیں  مانتا  ہی  نہیں  یہ  دل  وہی  لوگ  میرے  ہیں  ہم  سفر  مجھے  ہر  طرح  سے  جو  راس  تھے  وہی  لوگ  مجھ  سے  بچھڑ  گئے  مجھے  لمحہ  بھر  کی  رفاقتوں  کے  سراب  اور  ستائیں  گے  مری  عمر  بھر  کی  جو  پیاس  تھے  وہی  لوگ  مجھ  سے  بچھڑ  گئے  یہ  خیال  سارے  ہیں  عارضی  یہ  گلاب  سارے  ہیں  کاغذی  گل  آرزو  کی  جو  باس  تھے  وہی  لوگ  مجھ  سے  بچھڑ  گئے  جنہیں  کر  سکا  نہ  قبول  میں  وہ  شریک  راہ  سفر  ہوئے  جو  مری  طلب  مری  آس  تھے  وہی  لوگ  مجھ  سے  بچھڑ  گئے  مری  دھڑکنوں  کے  قریب  تھے  مری  چاہ  تھے  مرا  خواب  تھے  وہ  جو  روز  و  شب  مرے  پاس  تھے  وہی  لوگ  مجھ  سے  بچھڑ  گئے ', '  تمہیں  جب  کبھی  ملیں  فرصتیں  مرے  دل  سے  بوجھ  اتار  دو  میں  بہت  دنوں  سے  اداس  ہوں  مجھے  کوئی  شام  ادھار  دو  مجھے  اپنے  روپ  کی  دھوپ  دو  کہ  چمک  سکیں  مرے  خال  و  خد  مجھے  اپنے  رنگ  میں  رنگ  دو  مرے  سارے  رنگ  اتار  دو  کسی  اور  کو  مرے  حال  سے  نہ  غرض  ہے  کوئی  نہ  واسطہ  میں  بکھرگیا  ہوں  سمیٹ  لو  میں  بگڑ  گیا  ہوں  سنوار  دو ']"
